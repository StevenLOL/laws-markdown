<meta http-equiv='Content-Type' content='text/html; charset=utf-8' />

##Vreemdelingencirculaire 2000 (B)

### 1  

####Regulier algemeen

### 1  

####De aanvraag Mvv

Op grond van artikel 16, onder a, Vw kan een aanvraag tot het verlenen van een verblijfsvergunning regulier voor bepaalde tijd als bedoeld in artikel 14 Vw worden afgewezen indien de vreemdeling niet beschikt over een geldige mvv die overeenkomt met het verblijfsdoel waarvoor de verblijfsvergunning is aangevraagd. Het beschikken over een geldige mvv is een van de voorwaarden voor het verkrijgen van een verblijfsvergunning regulier voor bepaalde tijd. De aanvraag om afgifte van een mvv wordt getoetst aan de voorwaarden die worden gesteld met het oog op het verlenen van een verblijfsvergunning in Nederland. De verplichting om voor de komst naar Nederland een mvv aan te vragen, stelt de overheid in staat te onderzoeken of de vreemdeling aan alle voor toelating gestelde vereisten voldoet, zonder daarbij door diens aanwezigheid hier te lande voor een voldongen feit te worden geplaatst (zie voor de algemene afwijzingsgronden en bijzondere voorwaarden voor verlening van een verblijfsvergunning artikel 16 Vw en artikel 3.13 tot en met 3.56 Vb). De aanvraag om afgifte van een mvv leidt bij inwilliging tot afgifte van een Dvisum. Met dit D-visum mag de vreemdeling in een periode van drie maanden binnen zes maanden op het grondgebied van de lidstaten circuleren. In artikel 17 Vw en artikel 3.71 Vb is een aantal categorieën aanvragen tot het verlenen van een verblijfsvergunning voor bepaalde tijd als bedoeld in artikel 14 Vw benoemd, die niet worden afgewezen wegens het ontbreken van een geldige mvv. Deze categorieën zijn verder uitgewerkt onder B1/4.1.1. 
###Achtergrond

De mvv is in artikel 1, onder h, Vw als volgt omschreven: het bij een Nederlandse diplomatieke of consulaire vertegenwoordiging in het land van herkomst, het land van bestendig verblijf of, bij gebreke daarvan, het dichtstbijzijnde land waar wel een vertegenwoordiging is gevestigd, dan wel bij het Kabinet van de Gouverneur van de Nederlandse Antillen(lees: Kabinet van Gouverneur van Curaçao of het Kabinet van de Gouverneur van Sint Maarten) of het Kabinet van de Gouverneur van Aruba aldaar, door de vreemdeling in persoon aangevraagde en aldaar door die vertegenwoordiging of dat Kabinet na voorafgaande machtiging van de Minister van BuZa afgegeven visum voor een verblijf van langer dan drie maanden. Een vreemdeling die zich naar Nederland wil begeven voor een verblijf van langer dan drie maanden moet in beginsel in het bezit zijn van een geldig document voor grensoverschrijding voorzien van een geldige mvv, welke hij in persoon heeft aangevraagd bij de Nederlandse diplomatieke of consulaire vertegenwoordiging in het land van zijn herkomst of het land van zijn bestendig verblijf. Als in het land van herkomst of bestendig verblijf geen Nederlandse diplomatieke of consulaire vertegenwoordiging aanwezig is, kan de mvv worden verstrekt door de Nederlandse diplomatieke of consulaire vertegenwoordiging in het dichtstbijzijnde land waar wel een vertegenwoordiging is gevestigd of door het Kabinet van de Gouverneur van Aruba, Curaçao of Sint Maarten. De mvv moet hem aldaar in persoon zijn verstrekt door die vertegenwoordiging of dat kabinet. Indien in het land van herkomst of bestendig verblijf geen Nederlandse diplomatieke of consulaire vertegenwoordiging aanwezig is, dient de mvv in persoon te worden aangevraagd bij de Nederlandse diplomatieke of consulaire vertegenwoordiging in het dichtstbijzijnde land waar wel een vertegenwoordiging is gevestigd. Aldaar zal vervolgens de mvv in persoon aan de vreemdeling worden verstrekt. Een land van bestendig verblijf is een land waar de vreemdeling gerechtigd is om langer dan drie maanden te verblijven op grond van enige verblijfstitel. In algemene termen geldt dat het moet gaan om een land waar de vreemdeling gerechtigd is om langer dan drie maanden te verblijven op grond van enige verblijfstitel die het verblijf rechtmatig maakt. Hierbij is niet vereist dat de vreemdeling al gedurende drie maanden feitelijk in dat land verbleven heeft op het moment dat de aanvraag om een mvv wordt ingediend. Wel zal op het moment van indienen van de aanvraag, dan wel op het toetsmoment, sprake moeten zijn van nog ten minste drie maanden rechtmatig verblijf om te kunnen spreken van bestendig verblijf. Van bestendig verblijf kan sprake zijn in de volgende gevallen: 

* de vreemdeling verblijft in een land op basis van een verblijfsvergunning met een geldigheidsduur van meer dan drie maanden.  

* de vreemdeling is in het land waar hij of zij verblijft, gerechtigd de uitkomst van een aanvraag om verblijf (aldaar) af te wachten.  

* de vreemdeling heeft in het land waar hij of zij verblijft een verblijfsprocedure doorlopen, waarvan de uitkomst in rechte onaantastbaar is geworden, en er bestaat een juridisch beletsel tegen uitzetting.   De algemene uitgangspunten dat het verblijf rechtmatig moet zijn (naar maatstaven van het betreffende land) en voor een periode langer dan drie maanden, zijn hierop steeds van toepassing. Indien naar het oordeel van de Minister het handhaven van de termijn van meer dan drie maanden rechtmatig verblijf tot onredelijke gevolgen zal leiden, kan in voorkomende gevallen een kortere termijn volstaan, mits geen sprake is van het omzeilen van de mvv-procedure dan wel het oneigenlijk gebruik daarvan. In ieder geval zal geen bestendig verblijf worden aangenomen indien de vreemdeling in het bezit is van een toeristen- of zakenvisum. Het aantonen van bestendig verblijf zal steeds dienen te geschieden aan de hand van officiële documenten, afgegeven door de autoriteiten van het land waar de vreemdeling verblijft. Uit deze documenten zal telkens moeten blijken dat de vreemdeling aldaar rechtmatig verblijft, en voor welke periode. De verantwoordelijkheid hiervoor ligt primair bij de vreemdeling. Indien daartoe voldoende concrete aanleiding bestaat, kan nader onderzoek worden ingesteld naar de redenen om vanuit dit derde land, niet zijnde het land van herkomst, verblijf in Nederland te vragen. Dit zou zich bijvoorbeeld kunnen voordoen wanneer binnen zeer korte tijd nadat in dit derde land om verblijf aldaar is gevraagd, de vreemdeling een aanvraag voor verblijf hier te lande indient, via de mvv-procedure. Niet is het de bedoeling dat zo op oneigenlijke wijze gebruik wordt gemaakt van de mvv-procedure. Hierbij kan met name gedacht worden aan mvv-aanvragen ingediend in de Nederland in ruime zin omringende landen, zoals de lidstaten van de EU. Van geval tot geval zal worden bezien of de uitkomst van het onderzoek aanleiding biedt dit tegen te werpen in de procedure en de afgifte van de mvv te weigeren. De aanvraag tot het verlenen van een mvv van een vreemdeling die niet rechtmatig in Nederland verblijft wordt afgewezen (zie REK-uitspraak van 16 maart 1995; RV 1995, 44). De mvv wordt verleend om legale binnenkomst in Nederland mogelijk te maken voor een vreemdeling die verblijf langer dan drie maanden in Nederland beoogt. Een mvv kan niet worden verleend om de binnenkomst in Nederland achteraf te legaliseren. Indien de vreemdeling op grond van artikel 8, aanhef en onder f, dan wel h, Vw rechtmatig in Nederland verblijft, wordt de aanvraag tot het verlenen van een mvv eveneens afgewezen. Indien de vreemdeling op grond van artikel 8, aanhef en onder i, Vw rechtmatig in Nederland verblijft gedurende de vrije termijn en er sprake is van een aanvraag tot het verlenen van een mvv, staat zulks niet noodzakelijk aan een inhoudelijke beoordeling van deze aanvraag in de weg. Uit de lengte van de periode waarin en het doel waarvoor de vreemdeling in Nederland verblijft, moet wel blijken dat dit verblijf in Nederland niet gericht is op het omzeilen van het vereiste van een mvv. De mvv is een nationaal visum. De bevoegdheid tot afgifte van een mvv ligt bij de Minister van BuZa. De Minister van BuZa heeft in een groot aantal gevallen van zijn bevoegdheid mandaat verleend aan het Hoofd van de Visadienst. Als Hoofd van de Visadienst is aangewezen het Hoofd van de IND. Uit de besluiten zal altijd moeten blijken dat het gaat om een bevoegdheid van de Minister van BuZa. Alle beslissingen ten aanzien van mvv’s dienen steeds namens de Minister van BuZa te worden genomen. De mvv kan worden afgegeven door een Nederlandse diplomatieke of consulaire vertegenwoordiging in het buitenland na voorafgaande machtiging van de Visadienst van het Ministerie van BuZa. Er is voor mvv-aanvragen geen wettelijke beslistermijn. Ingevolge artikel 4:13 juncto 4:14 Awb dient binnen een redelijke termijn te worden beslist. Een termijn van drie maanden wordt redelijk geacht. In elk geval wordt binnen acht weken na ontvangst van de aanvraag bericht binnen welke termijn een beslissing kan worden verwacht (zie artikel 4:14 Awb). De Algemene Termijnenwet is van toepassing (zie B1/10.2.1).   
### 1.1  

####Aanvraag en advies

Een aanvraag tot het verlenen van een mvv wordt door de vreemdeling ingediend bij de Nederlandse diplomatieke of consulaire vertegenwoordiging. De vreemdeling wacht de uitkomst van de aanvraag tot het verlenen van een mvv af in het land van herkomst of bestendig verblijf, met inachtneming van hetgeen bovenstaand is bepaald ten aanzien van verblijf in de vrije termijn. Indien de vreemdeling beschikt over een referent hier te lande, kan laatstgenoemde verzoeken om een advies in verband met een door de vreemdeling in het land van herkomst of bestendig verblijf in te dienen aanvraag tot het verlenen van een mvv (referentprocedure). Het verzoek om advies wordt gericht aan de Visadienst. Gelet op de ratio van het mvv-vereiste dient de vreemdeling zich ook gedurende de beoordeling van het verzoek om advies omtrent afgifte van een mvv niet in Nederland te bevinden. Het oordeel van de Visadienst op het verzoek om advies is geen beslissing in de zin van de [Awb](../../../../../wet/algemene/wet/bestuursrecht/BWBR0005537/README.md). Tegen een dergelijk oordeel staan dan ook geen rechtsmiddelen open. De vreemdeling, ten behoeve van wie een referentprocedure is gevoerd en voor wie aldus een oordeel van de Visadienst is ingewonnen, kan, indien hij in rechte wenst op te komen tegen een negatief oordeel, een aanvraag tot verlening van een mvv indienen bij de Nederlandse diplomatieke of consulaire vertegenwoordiging in zijn land van herkomst of bestendig verblijf. Tegen een beslissing op deze aanvraag staan wel rechtsmiddelen open. Indien er door de IND een, na achteraf blijkt, onterecht negatief advies is afgegeven, kan dit advies in geen geval worden ingetrokken en worden omgezet in een positief advies. Er zal altijd een nieuw verzoek om advies ingediend moeten worden. Indien er een evident onterecht negatief advies is afgegeven kan bij de toetsing van het nieuwe verzoek om advies het eerder afgegeven onterechte advies worden meegenomen en zal worden bezien of de negatieve gevolgen van het eerdere advies hersteld kunnen worden. Dit kan er toe leiden dat er gebruik zal worden gemaakt van de inherente afwijkingsbevoegdheid. Voorafgaand aan het indienen van een aanvraag tot het verlenen van een mvv of een verzoek om advies, wordt betrokkene respectievelijk referent door de Nederlandse diplomatieke of consulaire vertegenwoordiging respectievelijk de Visadienst desgevraagd geïnformeerd welke documenten en gegevens in elk geval dienen te worden verstrekt. Hierbij wordt in het algemeen gebruikgemaakt van gestandaardiseerde brieven ‘voorwaarden en bescheiden’. In het kader van de aanvraagprocedure bestaan van de brieven ‘voorwaarden en bescheiden’ voor de meest voorkomende verblijfsdoelen twee brieven, te weten een brief waarin vermeld staat wat betrokkene dient te overleggen en een brief waarin vermeld staat wat de referent dient te overleggen. In het kader van de adviesprocedure bestaat één brief waarin vermeld staat wat betrokkene dient te overleggen. In het formulier, waarmee de referent verzoekt om advies, zijn de door de referent te overleggen documenten en gegevens vermeld. Dit model wordt door Hoofd IND vastgesteld en wordt alleen via de website van de IND ter beschikking gesteld. Voor de referent kan dan ook bij de adviesprocedure worden volstaan met dit model. Voor ieder verblijfsdoel bestaan derhalve in totaal drie brieven. In aanvulling hierop kan betrokkene respectievelijk de referent schriftelijk worden verzocht aanvullende gegevens of bescheiden te verschaffen. Indien betrokkene niet beschikt over een referent, dient hij zelf alle voor de aanvraag benodigde gegevens en bescheiden te overleggen.   
### 1.1.1  

####Aanvraagprocedure mvv

De vreemdeling kan een aanvraagformulier opvragen bij de Nederlandse diplomatieke of consulaire vertegenwoordiging in het land van herkomst of het land van bestendig verblijf. De aanvraag om een mvv wordt ingediend door dit formulier ingevuld en voorzien van de gevraagde gegevens en bescheiden in persoon te retourneren aan de diplomatieke of consulaire vertegenwoordiging. Immers de aanvraag dient in beginsel altijd in persoon te worden ingediend. Voorts worden de verschuldigde leges (zie voor vrijstelling van het legesvereiste [artikel 3a, Regeling op de Consulaire Tarieven](../../../../../ministeriele-regeling/regeling/op/de/consulaire/tarieven/BWBR0016097/README.md) en [A2/4.3.5](../../../../../circulaire/vreemdelingencirculaire/2000/(a)/BWBR0012287/README.md)) voldaan, en toont de vreemdeling zijn identiteit aan. Vervolgens wordt door de diplomatieke of consulaire vertegenwoordiging bezien of betrokkene de vereiste gegevens en bescheiden heeft overgelegd. Voor zover de door de vreemdeling te verstrekken gegevens en bescheiden moeten worden aangevuld, wordt hij eenmaal in de gelegenheid gesteld de aanvraag binnen vier weken aan te vullen. De aanvrager krijgt een brief met aanwijzingen inzake de betaling van de leges op een daartoe bestemde bankrekening van de IND in Nederland. De betalingstermijn bedraagt drie weken. Uiterlijk drie werkdagen na ontvangst van de betaling bericht de IND de diplomatieke of consulaire vertegenwoordiging dat de leges zijn voldaan. Zijn de leges na de termijn van drie weken niet voldaan, wordt de vreemdeling eenmaal in de gelegenheid gesteld binnen twee weken alsnog voor betaling zorg te dragen. De Visadienst wordt bij het doorsturen van de aanvraag door de diplomatieke of consulaire vertegenwoordiging geïnformeerd over de datum waarop de herstel verzuim periode van twee weken is ingegaan. In voorkomende gevallen kan betrokkene tevens worden verzocht zich in persoon bij de diplomatieke of consulaire vertegenwoordiging aan te melden teneinde een mondelinge toelichting op zijn aanvraag te geven. Na ommekomst van de termijn voor het aanvullen van de aanvraag, wordt door de diplomatieke of consulaire vertegenwoordiging bezien of de aldaar overgelegde buitenlandse bewijsstukken betreffende de staat van personen authentiek zijn, en of deze (voor zover vereist) zijn gelegaliseerd of geapostilleerd. Voorts wordt door de diplomatieke of consulaire vertegenwoordiging bezien of ambtshalve feiten en omstandigheden bekend zijn die zich verzetten tegen afgifte van de mvv en of de leges zijn voldaan, dan wel herstel verzuim daarvoor is geboden. Daarna wordt de aanvraag doorgezonden naar de Visadienst, onder mededeling van alle relevante feiten en omstandigheden. Na ontvangst van de aanvraag gaat de Visadienst aan de hand van de door betrokkene verstrekte gegevens na of een (in Nederland woonachtige) referent bekend is. Als dat het geval is, dan wordt (behoudens bijzondere omstandigheden) de referent door de Visadienst schriftelijk in de gelegenheid gesteld om binnen twee weken de vereiste gegevens en bescheiden in te dienen. Indien de referent van deze gelegenheid geen gebruik maakt, of niet alle gevraagde stukken overlegt, wordt hem éénmaal een hersteltermijn van twee weken verleend. Na ommekomst van de hersteltermijn beziet de Visadienst of de gevraagde documenten zijn overgelegd, en of deze documenten in orde zijn. Zonodig vindt onderzoek plaats naar de inhoud of authenticiteit van de overgelegde stukken. In eerste instantie zal de Visadienst zoveel als mogelijk zelfstandig de juistheid van de door de vreemdeling en/of referent aangeleverde informatie nagaan. Eerst nadat ernstige twijfel is gerezen over de juistheid van de verkregen informatie, documenten of anderszins en de Visadienst niet de aangewezen instantie is om het benodigde nader onderzoek te verrichten, kan de vreemdelingenpolitie door middel van een onderbouwde onderzoeksvraag worden verzocht nader onderzoek in te stellen. In voorkomende gevallen kan de referent derhalve worden verzocht zich in persoon bij de vreemdelingenpolitie te melden teneinde een mondelinge toelichting op de aanvraag te geven. De Visadienst besluit vervolgens of de diplomatieke of consulaire vertegenwoordiging gemachtigd kan worden om de mvv af te geven. Voor de behandeling van de mvv-aanvraag hanteert de Visadienst een redelijke termijn van drie maanden. In geval van een inwilliging wordt de diplomatieke of consulaire vertegenwoordiging gemachtigd om een mvv af te geven. De Visadienst stuurt de machtiging naar de diplomatieke of consulaire vertegenwoordiging en maakt deze tevens bekend aan de referent. De diplomatieke of consulaire vertegenwoordiging nodigt betrokkene uit om in persoon te verschijnen ten behoeve van de afgifte van de mvv. Betrokkene dient zijn document voor grensoverschrijding mee te brengen, zodat de mvv in dat document kan worden aangebracht. De vreemdeling dient binnen zes maanden na de machtiging van de diplomatieke of consulaire vertegenwoordiging door de Visadienst te verschijnen voor de afgifte van de mvv (zie B1/1.2). Als de aanvraag niet wordt ingewilligd, stuurt de Visadienst de beslissing naar de diplomatieke of consulaire vertegenwoordiging, die de beschikking bekendmaakt aan betrokkene. Referent ontvangt een afschrift van de beschikking. Indien zowel de referent als betrokkene zich beiden in het buitenland bevinden, kan door betrokkene een mvv worden aangevraagd. De hoofdpersoon dient dan wel aan te tonen dat hij na binnenkomst in Nederland zal beschikken over voldoende middelen van bestaan. Indien voorts aan alle voorwaarden wordt voldaan, behoudens inschrijving in de GBA, kan worden overgegaan tot afgifte van de mvv. Het is van belang dat direct na binnenkomst in Nederland inschrijving in de GBA plaats vindt. Dit dient te gebeuren alvorens tot afgifte van een verblijfsvergunning kan worden overgegaan.    
### 1.1.2  

####Verzoek om advies

Voorafgaande aan de indiening van de aanvraag om een mvv bij de diplomatieke of consulaire vertegenwoordiging in het buitenland, kan een hier te lande verblijvende referent door middel van het hiervoor op de website van de IND opgenomen model verzoeken om een advies in verband met het voornemen van een vreemdeling om een mvv aan te vragen in het buitenland. Gelet op de ratio van het mvv-vereiste dient de vreemdeling zich ook gedurende de beoordeling van het verzoek om advies omtrent afgifte van een mvv niet in Nederland te bevinden. Het enkele feit dat de vreemdeling tijdens de behandeling van het verzoek om advies in een ander land is dan zijn land van herkomst of bestendig verblijf is niet noodzakelijkerwijs een reden om een negatief advies af te geven. De referent verzoekt om een advies door het daartoe bestemde formulier ingevuld en voorzien van de gevraagde gegevens en bescheiden te retourneren aan de Visadienst. Naar welk postadres het verzoek gestuurd moet worden, staat vermeld op de website. Het langs elektronische weg indienen van een verzoek om advies is thans niet mogelijk. Indien de referent bij het indienen van het verzoek om advies niet alle gevraagde gegevens en bescheiden heeft overgelegd, wordt hem éénmaal een hersteltermijn van twee weken verleend. Na ommekomst van de hersteltermijn beziet de Visadienst of de gevraagde gegevens en bescheiden zijn overgelegd, en of deze in orde zijn. In voorkomende gevallen kan referent tevens met het oog op administratief of politieel toezicht worden verzocht zich in persoon bij de vreemdelingenpolitie te melden teneinde een mondelinge toelichting op het verzoek te geven. De Visadienst brengt vervolgens een advies uit naar aanleiding van het verzoek. Indien op grond van de door de referent overgelegde gegevens en (kopieën van) bescheiden kan worden geconcludeerd dat niet wordt voldaan aan de toelatingsvoorwaarden voor het betreffende verblijfsdoel, ontvangt hij een negatief advies waartegen geen rechtsmiddelen openstaan. De vreemdeling wordt hier niet ambtshalve van in kennis gesteld. Indien de vreemdeling in rechte wenst op te komen tegen een negatief oordeel, dan kan hij daartoe een aanvraag tot verlening van een mvv indienen bij de Nederlandse diplomatieke of consulaire vertegenwoordiging in zijn land van herkomst of bestendig verblijf. Tegen een beslissing op deze aanvraag staan wel rechtsmiddelen open. Indien wordt voldaan aan de toelatingsvoorwaarden voor het betreffende verblijfsdoel, machtigt de Visadienst onder voorbehoud de diplomatieke of consulaire vertegenwoordiging om de mvv af te geven. Dit voorbehoud houdt in, dat nader onderzoek de authenticiteit van de originele buitenlandse bewijsstukken betreffende de staat van personen en van het document voor grensoverschrijding van de vreemdeling bevestigt en dat zich ook overigens geen feiten of omstandigheden voordoen die zich tegen de afgifte van de mvv verzetten. Voorts wordt de referent op de hoogte gebracht van de omstandigheid dat positief is geadviseerd omtrent de afgifte van een mvv, onder vermelding van het voorbehoud. Referent wordt er voorts op gewezen dat betrokkene ter verkrijging van een mvv een aanvraag moet indienen bij de diplomatieke of consulaire vertegenwoordiging van zijn land van herkomst of bestendig verblijf. De vreemdeling wordt niet ambtshalve van het advies op de hoogte gebracht. Nadat de diplomatieke of consulaire vertegenwoordiging door de Visadienst gemachtigd is, dient de vreemdeling een aanvraag in om een mvv door een aanvraagformulier op te vragen bij de Nederlandse diplomatieke of consulaire vertegenwoordiging en door dit ingevuld en voorzien van de gevraagde gegevens en bescheiden te retourneren. Voor zover nadien de voor de aanvraag door betrokkene te verstrekken gegevens en bescheiden nog moeten worden aangevuld, wordt hij éénmaal in de gelegenheid gesteld de aanvraag binnen vier weken aan te vullen. Bij de diplomatieke of consulaire vertegenwoordiging wordt onderzocht of de dan door betrokkene te overleggen originele buitenlandse bewijsstukken betreffende de staat van personen en het document voor grensoverschrijding, die door de referent in kopie bij de Visadienst zijn overgelegd, authentiek zijn en of deze (voor zover vereist) daadwerkelijk zijn gelegaliseerd of geapostilleerd. Als het onderzoek de authenticiteit van de desbetreffende documenten bevestigt en zich ook overigens geen feiten of omstandigheden voordoen die zich tegen de afgifte van de mvv verzetten, wordt de mvv verleend. Indien uit dit onderzoek blijkt dat de betreffende documenten niet authentiek zijn of als zich feiten en omstandigheden voordoen die zich tegen de afgifte van de mvv verzetten, wordt de aanvraag door de diplomatieke of consulaire vertegenwoordiging doorgezonden naar de Visadienst, onder vermelding van alle relevante feiten en omstandigheden. De aanvraag wordt door de Visadienst getoetst. Nota bene: indien betrokkene eerst na een periode van langer dan zes maanden na het bericht aan referent een aanvraag indient om een mvv, zal door de Visadienst in alle gevallen opnieuw worden bezien of aan de toelatingsvoorwaarden wordt voldaan.    
### 1.1.3  

####Verzoek om advies in verband afgifte mvv student

De toelatingsprocedure met betrekking tot studenten is bij uitstek een referentprocedure. Voorafgaande aan de indiening van de aanvraag om een mvv bij de Nederlandse diplomatieke of consulaire vertegenwoordiging in het buitenland vraagt de hoger onderwijsinstelling in Nederland door middel van het daarvoor bestemde formulier om een advies in verband met het voornemen van de student om een mvv aan te vragen. Het formulier wordt door het hoofd van de IND vastgesteld. De hoger onderwijsinstelling vult het formulier in en verzendt het ingevulde en ondertekende formulier, vergezeld van de vereiste stukken, naar de IND. Indien naar aanleiding van het verzoek van de hoger onderwijsinstelling door de IND een positief advies is verstrekt en de verschuldigde leges zijn betaald, kan aan de vreemdeling in diens land van herkomst of bestendig verblijf door de Nederlandse diplomatieke vertegenwoordiging een mvv worden afgegeven. Het doen van een mvv-aanvraag zonder dat daar een verzoek om advies aan vooraf is gegaan ligt, gelet op het feit dat de toelatingsprocedure bij beoogd verblijf als student bij uitstek een referentprocedure is, niet in de rede. Vreemdelingen die zonder voorafgaand verzoek om advies een mvv-aanvraag voor verblijf als student willen indienen op een Nederlandse diplomatieke vertegenwoordiging in het buitenland, worden er door de vertegenwoordiging op gewezen dat het de voorkeur verdient dat de hoger onderwijsinstelling bij wie verblijf voor studie wordt beoogd, ten behoeve van de vreemdeling een verzoek om advies inzake de afgifte van een mvv indient. Dat leidt slechts uitzondering wanneer over het verzoek om advies van de hoger onderwijsinstelling eerder negatief door de IND is geadviseerd. De verkorte procedure is niet van toepassing op deze aanvragen. Indien een mvv-aanvraag wordt ingediend voor studie aan een hoger onderwijsinstelling die geen convenant heeft gesloten met de IND zal de mvv-aanvraag worden afgewezen.    
### 1.1.4  

####Regelingen naar aanleiding van uitspraak ABRvS 12 januari 2004

###Inleiding

De ABRvS heeft in haar uitspraak van 12 januari 2004 (nr. 200306128/1) bepaald dat een advies omtrent afgifte van een mvv niet wordt aangemerkt als een besluit waartegen rechtsmiddelen openstaan. Naar aanleiding hiervan zijn de op dat moment aanhangige bezwaarzaken in dergelijke adviesprocedures niet-ontvankelijk verklaard. Dit nu, heeft aanleiding gevormd voor het instellen van een overgangsregeling voor de bezwaarschriften in adviesprocedures die naar aanleiding van genoemde uitspraak niet-ontvankelijk zijn verklaard. 
###Tijdelijke overgangsregeling

Deze beleidsregel heeft een tijdelijk karakter. Deze overgangsregeling wordt uitsluitend toegepast indien de referent een nieuw verzoek om advies indient omtrent de afgifte van een mvv dan wel de vreemdeling een aanvraag indient tot het verlenen van een mvv, gedurende de periode van 12 januari 2004 tot 1 augustus 2004. Hierbij geldt dat dit voor hetzelfde verblijfsdoel moet zijn als waarvoor het eerdere verzoek om advies is ingediend, tenzij de wijziging van het verblijfsdoel dermate gering is, dat redelijkerwijs niet van een wijziging kan worden gesproken (zie [artikel 3.100 Vb](../../../../../AMvB/vreemdelingenbesluit/2000/BWBR0011825/README.md)). 
###Inhoud overgangsregeling

Als aan de volgende voorwaarden wordt voldaan, wordt alsnog een (positief advies omtrent afgifte van een) mvv afgegeven: 

1. de vreemdeling had voor of op 12 januari 2004 een bezwaarschrift ingediend inzake een verzoek om advies omtrent de afgifte van een mvv, op welk bezwaarschrift nog geen beslissing was genomen; en  

2. voor of op 12 januari 2004, op enig moment hangende die procedure, is aangetoond dat aan alle voorwaarden werd voldaan; en  

3. er doen zich geen bijzondere omstandigheden voor, die aanleiding vormen om alsnog verblijf te weigeren.   Dergelijke onder 3 bedoelde bijzondere omstandigheden doen zich in ieder geval voor in de volgende situaties: 

a. inmiddels is gebleken dat niet meer wordt voldaan aan het vereiste dat zelfstandig over voldoende middelen van bestaan wordt beschikt;  

b. inmiddels is gebleken dat de vreemdeling een gevaar vormt voor de openbare orde of de nationale veiligheid;  

c. inmiddels is gebleken dat het oorspronkelijke verblijfsdoel is komen te vervallen;  

d. inmiddels wordt niet langer voldaan aan een of meer in het relevante artikel [Vb](../../../../../AMvB/vreemdelingenbesluit/2000/BWBR0011825/README.md) facultatief geformuleerde voorwaarden voor verlening van de verblijfsvergunning.   
###Ad a.

Een geval waarin bijvoorbeeld een arbeidsovereenkomst inmiddels niet langer garantie biedt voor duurzame inkomsten, wordt niet aangemerkt als een gewijzigde omstandigheid die tot het alsnog weigeren van verblijf leidt. Dit is anders wanneer de arbeidsovereenkomst inmiddels is beëindigd en niet op andere wijze is gebleken van voldoende middelen van bestaan. De middelen van bestaan dienen in ieder geval zelfstandig verworven en voldoende hoog te zijn. Wanneer een nieuw verzoek of een nieuwe aanvraag op of na 1 april 2004 wordt ingediend, zal getoetst worden naar analogie van het overgangsrecht van [artikel 116 Vw](../../../../../wet/vreemdelingenwet/2000/BWBR0011823/README.md), ook al is dat artikel sinds die datum niet langer toepasbaar. Benadrukt wordt dat deze analoge toepassing enkel in het kader van deze overgangsregeling geldt. 
###Ad b.

Wanneer uit nader bekend geworden gegevens blijkt dat op het toetsmoment of enig moment nadien bezwaren tegen het verblijf bestaan op grond van aspecten van openbare orde, vormt dit aanleiding om alsnog het verblijf te weigeren. 
###Ad c.

Wanneer bijvoorbeeld in de eerdere procedure verblijf bij partner werd beoogd en de relatie blijkt inmiddels verbroken te zijn, zal niet worden overgegaan tot afgifte van de gevraagde mvv dan wel positieve advisering daaromtrent. 
###Ad d.

In bepaalde gevallen bestaan er wettelijke beletselen tegen het toepassen van deze overgangsregeling. Dit betreft de gevallen waarin een facultatieve inwilligingsgrond in het relevante besluitartikel zich daartegen verzet. Een voorbeeld hiervan is de vreemdeling die verblijf als au pair beoogt en die hangende de bezwaarfase in de eerdere procedure aantoonbaar aan alle geldende voorwaarden is gaan voldoen, maar hangende een nieuwe procedure 26 jaar is geworden. Vanwege de in [artikel 3.43 Vb](../../../../../AMvB/vreemdelingenbesluit/2000/BWBR0011825/README.md) neergelegde absolute leeftijdsgrens van 26 jaar en de facultatieve formulering van het artikel, kan hiervan niet afgeweken worden. De onder 3 bedoelde bijzondere omstandigheden doen zich, met inachtneming van het bovenstaande onder a tot en met d, niet voor in de situatie waarin enkel door tijdsverloop de situatie van de vreemdeling zodanig is gewijzigd dat strikt genomen niet langer aan de voorwaarden wordt voldaan. Hiervan is in ieder geval in de volgende gevallen sprake: 

– wanneer een minderjarige verblijf in het kader van gezinshereniging beoogt en deze ten tijde van het nieuw ingediende verzoek om advies of een mvv-aanvraag in het buitenland inmiddels meerderjarig is geworden, zal binnen de ruimte die door [artikel 3.13, tweede lid, Vb](../../../../../AMvB/vreemdelingenbesluit/2000/BWBR0011825/README.md) daartoe geboden wordt, in beginsel alsnog een mvv in het kader van gezinshereniging worden afgegeven;  

– wanneer een minderjarige in het kader van gezinshereniging verblijf beoogt, en ten tijde van het nieuw ingediende verzoek om advies of een mvv-aanvraag in het buitenland de referteperiode van vijf jaar inmiddels is verstreken, zal in beginsel alsnog een mvv in het kader van gezinshereniging worden afgegeven;  

– wanneer een meerderjarige in het kader van verruimde gezinshereniging verblijf beoogt, en ten tijde van het nieuw ingediende verzoek om advies of een mvv-aanvraag in het buitenland de referteperiode van een jaar inmiddels is verstreken, zal in beginsel alsnog een mvv in het kader van verruimde gezinshereniging worden afgegeven.   
###Permanente regeling voor gezinsleden van houders van een verblijfsvergunning asiel

Een bijzondere categorie waarvoor wordt voorzien in een permanente regeling, betreft de zogeheten nareizers, die binnen drie maanden nadat een familielid een zelfstandige verblijfsvergunning asiel heeft gekregen, deze hoofdpersoon nareizen. Zij komen dan in beginsel ook in aanmerking voor een verblijfsvergunning asiel. De wijze waarop deze nareis vorm moet krijgen is neergelegd in [C2/6](../../../../../circulaire/vreemdelingencirculaire/2000/(c)/BWBR0012288/README.md). Daarin is bepaald dat de aanvraag om verlening van een mvv wordt aangemerkt als begin van de nareis. Voor de uitspraak van 12 januari 2004 betrof dit zowel de aanvraag op de post als het verzoek om advies door de referent. Nu het verzoek om advies in de referentprocedure echter niet meer als een aanvraag beschouwd kan worden en hiertegen geen rechtsmiddelen openstaan, is de datum van de start van de referentprocedure als start van de nareis komen te vervallen. Hierdoor zouden de gezinsleden van de hoofdpersoon in bepaalde gevallen hun afgeleide asielstatus mislopen. Gezien de schrijnende gevolgen die dit met zich mee zou brengen, geldt in deze gevallen de datum van het verzoek om advies van de asielstatushouder als startdatum van de nareis, in de zin van [artikel 29, eerste lid, onder e en f, Vw](../../../../../wet/vreemdelingenwet/2000/BWBR0011823/README.md). Dit houdt in dat als de hoofdpersoon binnen drie maanden na de statusverlening een verzoek om advies heeft ingediend de nareistermijn is veiliggesteld. Ook indien er in eerste instantie een negatief advies is afgegeven en referent voldoet in een later stadium alsnog aan alle voorwaarden, blijft de datum van het eerste verzoek om advies staan als datum start nareis.     
### 1.2  

####Afgifte mvv

De mvv wordt afgegeven door de Nederlandse diplomatieke of consulaire vertegenwoordiging in het buitenland. De mvv kan slechts worden afgegeven na voorafgaande machtiging door de Visadienst van het Ministerie van BuZa, ondergebracht bij de IND. Deze machtiging is zes maanden geldig te rekenen vanaf de datum van dagtekening van het bericht van de Minister van BuZa om een mvv te verstrekken. Binnen die zes maanden moet de vreemdeling de machtiging in ontvangst hebben genomen. Indien de vreemdeling zich niet binnen zes maanden bij de Nederlandse diplomatieke of consulaire vertegenwoordiging heeft vervoegd voor de afgifte van de mvv, zal een nieuwe aanvraag om een mvv moeten worden ingediend. Indien de afgifte van de mvv plaats heeft gevonden binnen die zes maanden, heeft de vreemdeling vervolgens zes maanden de tijd om vanaf datum afgifte van de mvv naar Nederland te reizen. Alvorens de ambassade tot afgifte van de mvv overgaat, vindt een identiteitscontrole plaats. Betrokkene dient zijn identiteit genoegzaam aan te tonen.    
### 1.3  

####Samenloop aanvraagprocedures

Uit de systematiek van de wet volgt dat het ontbreken van een mvv geen betekenis heeft bij de beoordeling van een aanvraag tot het verlenen van een verblijfsvergunning asiel voor bepaalde of voor onbepaalde tijd. In die gevallen waarin een vreemdeling eerst een aanvraag indient tot het verlenen van een verblijfsvergunning asiel voor bepaalde tijd en daarna tevens een aanvraag indient tot het verlenen van een verblijfsvergunning regulier voor bepaalde tijd, wordt ten aanzien van de asielaanvraag het mvv-vereiste niet tegengeworpen. Voor de reguliere aanvraag die hangende de asielprocedure wordt ingediend, wordt het mvv-vereiste evenwel onverkort gehandhaafd.    
### 1.4  

####Mvv en verlening verblijfsvergunning regulier bepaalde tijd

De houder van een geldige mvv dient zich binnen een termijn van drie dagen na binnenkomst in Nederland in persoon aan te melden bij de korpschef van de gemeente waar hij gaat verblijven (zie [artikel 4.47, eerste lid, Vb](../../../../../AMvB/vreemdelingenbesluit/2000/BWBR0011825/README.md)). Door de korpschef wordt in het geldige document voor grensoverschrijding van de vreemdeling of op een afzonderlijk inlegblad een aantekening gesteld omtrent het voldoen aan de aanmeldingsplicht (zie [artikel 4.29, eerste lid, onder a, Vb](../../../../../AMvB/vreemdelingenbesluit/2000/BWBR0011825/README.md)). Op de sticker ‘Aantekeningen Toezicht’ ([bijlage 7j VV](../../../../../ministeriele-regeling/voorschrift/vreemdelingen/2000/BWBR0012002/README.md)) wordt door de korpschef de datum van aanmelding en het nummer van het paspoort ingevuld achter de tekst ‘aangemeld op (datum)’. Voor het indienen van een aanvraag tot het verlenen van een verblijfsvergunning regulier voor bepaalde tijd dient de vreemdeling zich vervolgens te vervoegen bij de IND (zie B1/9.4). Aan de houder van een geldige mvv kan, uit het oogpunt van rechtszekerheid, slechts in uitzonderlijke gevallen een verblijfsvergunning worden geweigerd. Hiervan is sprake indien blijkt dat niet aan de voorwaarden voor verlening van een verblijfsvergunning regulier voor bepaalde tijd is voldaan. Daartoe worden in ieder geval gerekend situaties waarin de vreemdeling: 

– onjuiste gegevens heeft verstrekt die hebben geleid tot de verlening van de mvv;  

– onjuiste gegevens heeft verstrekt die hebben geleid tot vrijstelling of ontheffing van het examen inburgering buitenland;  

– of degene bij wie verblijf wordt beoogd niet beschikt over voldoende middelen van bestaan (de enkele omstandigheid dat de middelen door tijdsverloop niet meer duurzaam zijn, geldt niet als bijzonder);  

– een gevaar vormt voor de openbare orde of de nationale veiligheid;  

– niet voldoet aan de aan de verblijfsvergunning te verbinden beperking;  

– niet voldoet aan in het [Vb](../../../../../AMvB/vreemdelingenbesluit/2000/BWBR0011825/README.md) facultatief geformuleerde voorwaarden voor de verlening van de verblijfsvergunning; en  

– niet bereid is een onderzoek naar of behandeling van TBC te ondergaan of daaraan niet meewerkt.   Als uitzonderlijke omstandigheid wordt niet aangemerkt de situatie waarin degene bij wie de vreemdeling verblijf beoogt na verlening van de mvv alleen vanwege een latere aanscherping van het middelenvereiste niet meer voldoet aan dat vereiste dan wel niet langer is vrijgesteld van het middelenvereiste (zie B1/4).    
### 1.5  

####Verkorte mvv-procedure

Voor bedrijven, onderwijsinstellingen (hieronder begrepen: onderzoeksinstellingen) en culturele uitwisselingsorganisaties bestaat onder bepaalde voorwaarden de mogelijkheid gebruik te maken van de verkorte mvv-procedure. Wanneer een bedrijf, onderwijsinstelling of culturele uitwisselingsorganisatie tot de verkorte mvv-procedure is toegelaten, kunnen verzoeken om advies via deze procedure versneld worden afgedaan. De IND kan deze faciliteit verlenen, maar ook – bij gebleken oneigenlijk of onzorgvuldig gebruik, of indien niet meer aan de voorwaarden voor deelname wordt voldaan – weer intrekken. Uit de aard van de verkorte mvv-procedure volgt dat deze procedure uitsluitend is bedoeld voor verzoeken om advies waarbij criteria gelden die duidelijk en eenvoudig (en daardoor snel) te toetsen zijn. Daarom is de verkorte mvv-procedure alleen mogelijk voor verzoeken om advies in het kader van arbeid in loondienst (inclusief stage), (de voorbereiding op) studie (uitsluitend hoger onderwijs) en culturele uitwisseling. Uitzondering betreft het verzoek om advies, onder bepaalde voorwaarden, in het kader van gezinshereniging (zie B1/1.5.5). Een verzoek tot het verlenen van een mvv in de verkorte procedure zal bij inwilliging leiden tot afgifte van een D-visum. Met dit D-visum mag de vreemdeling in een periode van drie maanden binnen zes maanden op het grondgebied van de lidstaten circuleren. Het verzoek om als convenanthouder te worden toegelaten tot de verkorte mvv-procedure en alle verzoeken om advies die via de verkorte mvv-procedure worden ingediend, moeten worden gericht aan de IND.   
### 1.5.1  

####Voorwaarden voor toelating tot de verkorte mvv-procedure

### 1.5.1.1  

####Voorwaarden voor bedrijven

Om gebruik te kunnen maken van de verkorte mvv-procedure gelden voor bedrijven de volgende voorwaarden: 

1. het bedrijf moet staan ingeschreven bij de Kamer van Koophandel. Hiertoe dient een uittreksel van het handelsregister van de Kamer van Koophandel te worden overgelegd dat op het moment van het verzoek om tot de verkorte mvv-procedure te worden toegelaten niet ouder is dan 30 dagen;  

2.  de bedrijfsleiding dient desgevraagd aan te tonen dat het bedrijf solvabel is. Dit moet blijken uit het financiële jaarverslag met daarin de jaarrekeningen en belastinggegevens van het bedrijf;  

3. het bedrijf moet ervoor garant staan, door middel van ondertekening van het betreffende inlichtingenformulier en de garantstelling dat de vreemdeling voor wie de mvv-aanvraag via de verkorte mvv-procedure wordt ingediend, voldoet aan de algemene voorwaarden voor verlening van een verblijfsvergunning (zie B1/4) en aan de specifieke voorwaarden voor het verrichten van arbeid in loondienst (zie B5/2 en B5/3) of stage (zie B5/5) bij dat bedrijf;  

4. indien de vreemdeling niet langer bij het bedrijf werkzaam is, zorgt het bedrijf ervoor dat daarvan onverwijld mededeling wordt gedaan aan de IND.      
### 1.5.1.2  

####Voorwaarden voor onderwijsinstellingen

Om gebruik te kunnen maken van de verkorte mvv-procedure gelden voor onderwijsinstellingen de volgende voorwaarden: 

1. het moet gaan om een hoger onderwijsinstelling als bedoeld in B6/2.1;  

2. de onderwijsinstelling moet ervoor garant staan, door middel van ondertekening van het betreffende inlichtingenformulier en de garantstelling, dat de vreemdeling voor wie het verzoek om advies via de verkorte mvv-procedure wordt ingediend, voldoet aan de algemene voorwaarden voor verlening van een verblijfsvergunning (zie B1/4) en de specifieke voorwaarden voor een verblijfsvergunning in het kader van (de voorbereiding op) studie (zie B6/2 en B6/4) dan wel arbeid in loondienst (zie B5/2 en B5/3) of stage (zie B5/4.5);  

3. indien de vreemdeling niet langer feitelijk studeert of niet langer (al dan niet als stagiair) werkzaam is bij de onderwijsinstelling zorgt deze instelling ervoor dat daarvan onverwijld mededeling wordt gedaan aan de IND.   Op grond van [artikel 3.18a VV](../../../../../ministeriele-regeling/voorschrift/vreemdelingen/2000/BWBR0012002/README.md) worden alleen onderwijsinstellingen die een convenant met de IND hebben afgesloten aangewezen als onderwijsinstelling als bedoeld in [artikel 3.41 Vb](../../../../../AMvB/vreemdelingenbesluit/2000/BWBR0011825/README.md). Hiermee is de verkorte mvv-procedure voor verblijf voor studie in beginsel de standaard toelatingsprocedure.    
### 1.5.1.3  

####Voorwaarden voor culturele uitwisselingsorganisaties

Om gebruik te kunnen maken van de verkorte mvv-procedure gelden voor culturele uitwisselingsorganisaties de volgende voorwaarden: 

1. het moet gaan om een culturele uitwisselingsorganisatie als bedoeld in B7/3.  

2. Ingeval van twijfel aan de solvabiliteit van de uitwisselingsorganisatie dient desgevraagd te worden aangetoond dat de organisatie solvabel is. Dit moet in dat geval blijken uit het financieel jaarverslag met daarin de jaarrekeningen en belastinggegevens van de organisatie.  

3. in het jaar voorafgaand aan de datum van het verzoek van een uitwisselingsorganisatie om toelating tot de verkorte mvv-procedure dienen via de reguliere procedure ten minste tien verzoeken om advies voor uitwisseling via die organisatie te zijn ingediend en ingewilligd. Deze voorwaarde geldt niet voor culturele uitwisselingsorganisaties die op 10 oktober 2001 reeds tot de verkorte mvv-procedure waren toegelaten.  

4. per jaar dienen ten minste tien verzoeken om advies via de verkorte mvv-procedure te worden ingediend voor uitwisseling via die organisatie. Deze verzoeken om advies moeten uiteindelijk ook zijn ingewilligd.  

5. de uitwisselingsorganisatie moet ervoor garant staan, door middel van ondertekening van het betreffende inlichtingenformulier en de garantstelling, dat de vreemdeling voor wie het verzoek om advies via de verkorte mvv-procedure wordt ingediend, voldoet aan de algemene voorwaarden voor verlening van een verblijfsvergunning (zie B1/4) en de specifieke voorwaarden voor een verblijfsvergunning in het kader van uitwisseling (zie B7/1 en B7/3).  

6. indien de vreemdeling niet langer aan het uitwisselingsprogramma deelneemt, zorgt de uitwisselingsorganisatie ervoor dat daarvan onverwijld mededeling wordt gedaan aan de IND.      
### 1.5.1.4  

####Voorwaarden voor au-pairbureaus

Om gebruik te kunnen maken van de verkorte mvv-procedure gelden voor au pair bureaus de volgende voorwaarden: 

1. Het au pair bureau moet deelnemen aan de proeftuin au pair;  

2. Het au-pair bureau moet staan ingeschreven bij de Kamer van Koophandel;  

3. Het au pair bureau moet de eerste fase van de proeftuin goed hebben doorlopen;  

4. In de eerste fase van de proeftuin mag op geen enkele wijze sprake zijn van misbruik van het Vreemdelingenrecht;  

5. Ingeval van twijfel aan de solvabiliteit van het au pair bureau dient desgevraagd te worden aangetoond dat de organisatie solvabel is. Dit moet in dat geval blijken uit het financieel jaarverslag met daarin jaarrekeningen en belastinggegevens van de organisatie;  

6. Het au pair bureau ziet er, naast het gastgezin, op toe dat de vreemdeling voor wie het verzoek om advies via de verkorte mvv-procedure wordt ingediend, voldoet aan de algemene voorwaarden voor verlening van een verblijfsvergunning (zie B1/4) en de specifieke voorwaarden voor een verblijfsvergunning in het kader van au pair (zie B7/2).       
### 1.5.2  

####Toelating tot de verkorte mvv-procedure

### 1.5.2.1  

####Toelating

Indien aan de in B1/1.5.1 genoemde voorwaarden wordt voldaan, ontvangt het bedrijf/de instelling schriftelijk toestemming om voor de duur van een jaar gebruik te maken van de verkorte mvv- procedure. In afwijking hiervan geldt voor het au pair bureau dat deelneemt in de proeftuin dat schriftelijke toestemming wordt verleend om voor de duur van zes maanden gebruik te maken van de verkorte mvv-procedure. Daartoe wordt een convenant gesloten. Het bedrijf/de instelling/ het au pair bureau wordt bij toelating tot de verkorte mvv-procedure expliciet gewezen op de geldende voorwaarden binnen de verkorte mvv-procedure. Indien niet aan de voorwaarden voor toelating tot de verkorte mvv-procedure wordt voldaan, volgt een gemotiveerde afwijzing van het verzoek.    
### 1.5.2.2  

####Geldigheidsduur

Het convenant bepaalt het tijdstip van inwerkingtreding en is voor een bedrijf/ instelling geldig voor de duur van één jaar. Jaarlijks wordt door de IND het functioneren van het bedrijf/de instelling binnen de verkorte mvv-procedure (en daarmee de wenselijkheid van handhaving) beoordeeld. Bij twijfel kan (opnieuw) een uittreksel van het handelsregister van de Kamer van Koophandel worden gevraagd. Na een positieve beoordeling wordt de toestemming deel te nemen aan de verkorte mvv-procedure stilzwijgend voortgezet. Bij de derde verlenging volgt schriftelijke toestemming voor onbepaalde tijd. Ook in dit convenant wordt uitdrukkelijk opgenomen dat het bij gebleken oneigenlijk of onzorgvuldig gebruik, of indien niet meer aan de voorwaarden voor deelname wordt voldaan, kan worden opgezegd. 
###Au pair bureau

In afwijking van het vorenstaande is voor een au pair bureau dat deelneemt in de proeftuin het convenant geldig gedurende zes maanden vanaf de datum waarop het convenant door beide partijen is ondertekend. Iedere zes maanden wordt door de IND het functioneren van het au pair bureau binnen de verkorte mvv-procedure geëvalueerd en beoordeeld. Na een positieve beoordeling door de IND wordt de toestemming om deel te nemen aan de verkorte mvv-procedure opnieuw verleend door het opnieuw ondertekenen van een convenant. Ook dit convenant wordt afgesloten voor de duur van zes maanden vanaf de datum van inwerking treden. Er vindt geen verlenging plaats voor onbepaalde tijd.    
### 1.5.2.3  

####Beëindiging

In het convenant wordt uitdrukkelijk vermeld dat het convenant kan worden opgezegd indien niet (langer) wordt voldaan aan de voorwaarden of als sprake is van oneigenlijk of onzorgvuldig gebruik. Tevens wordt vermeld op welke wijze en op welke termijn kan worden opgezegd. Indien feiten of omstandigheden wijzen op oneigenlijk of onzorgvuldig gebruik wordt door de IND een nader onderzoek ingesteld dat kan leiden tot opzegging van het convenant en daarmee beëindiging van het gebruik door het bedrijf/de instelling/ het au pair bureau van de verkorte mvv-procedure. Indien zulks het geval is, ontvangt het bedrijf/de instelling/ het au pair bureau een gemotiveerde beslissing dat niet langer van de verkorte mvv- procedure gebruik kan worden gemaakt. De geldigheidsduur van het convenant van een au pair bureau hangt samen met de looptijd van de proeftuin au pair. Het convenant vervalt in ieder geval bij de beëindiging van de proeftuin. Het convenant komt eveneens te vervallen bij de inwerkingtreding van de Wet modern migratiebeleid, ongeacht de nog resterende duur van de geldigheid op dat moment.     
### 1.5.3  

####Beoordeling van individuele verzoeken om advies

De verzoeken om advies worden gedaan door het indienen van een inlichtingenformulier. Dit inlichtingenformulier dient ten behoeve van de vreemdeling te worden ingevuld door het bedrijf of de instelling en te worden gezonden aan de IND. Binnen de verkorte mvv-procedure zijn vier inlichtingenformulieren van toepassing: ‘(de voorbereiding op) studie’, ‘stage’, ‘arbeid in loondienst’ en ‘culturele uitwisseling’. Het inlichtingenformulier dient vergezeld te gaan van de voor het verzoek om advies benodigde bijlagen, zoals vermeld in het desbetreffende inlichtingenformulier. Wanneer alle gegevens volledig en op de juiste wijze zijn verstrekt, wordt het verzoek om advies in deze verkorte procedure in behandeling genomen. Op dat moment wordt nagegaan of de personalia van de vreemdeling voorkomen in het (N)SIS en het OPS.   
### 1.5.3.1  

####Beslissing

Indien de vreemdeling niet voorkomt in (N)SIS/OPS en aan de overige voorwaarden wordt voldaan, volgt een positieve beslissing. Deze beslissing wordt door de IND naar de desbetreffende ambassade gezonden. De Nederlandse ambassade zal vervolgens de mvv afgeven, tenzij deze tegen de afgifte alsnog bezwaren ziet, bijvoorbeeld op grond van de openbare orde. Ook zal de Nederlandse ambassade de identiteit van de vreemdeling vaststellen alvorens tot afgifte van de mvv over te gaan. Voor het verkrijgen van de mvv zijn leges verschuldigd.    
### 1.5.3.2  

####Onvolledig verzoek om advies

Indien bij de behandeling van het verzoek om advies blijkt dat niet aan alle gestelde voorwaarden wordt voldaan, of indien het inlichtingenformulier onvolledig is ingevuld dan wel niet is voorzien van de voor het advies benodigde bijlagen, zal de IND het bedrijf of de instelling in de gelegenheid stellen het verzoek binnen een bepaalde termijn aan te vullen. Indien het verzoek om advies niet binnen die termijn (voldoende) is aangevuld, kan het verzoek buiten behandeling worden gesteld.     
### 1.5.4  

####Aanvraag verblijfsvergunning

Nadat de vreemdeling in het bezit van een mvv Nederland is ingereisd, wordt de gangbare procedure gevolgd ter verkrijging van een verblijfsvergunning. De gegevens die bij het inlichtingenformulier zijn verstrekt, dienen bij de aanvraag om een verblijfsvergunning bij de IND wederom te worden verstrekt. Voorts dienen aldaar de originele documenten te worden overgelegd.    
### 1.5.5  

####Gezinshereniging

Verzoeken om een mvv in het kader van gezinshereniging kunnen niet via de verkorte mvv-procedure worden afgehandeld. Dit lijdt slechts uitzondering indien: 

a. de hoofdaanvrager (degene bij wie verblijf wordt beoogd) zelf via de verkorte mvv-procedure op grond van arbeid in loondienst verblijf in Nederland vraagt;  

b. de hoofdaanvrager behoort tot een categorie arbeidskrachten, waarvan bij Ministerraadbesluit is vastgesteld dat er onvoldoende prioriteitgenietend aanbod is in Nederland of de EU. Thans geldt dit voor Research & Development-functies en functies in de sector Informatie- en Communicatie Technologie; en  

c. de aanvragen *tegelijkertijd* met die van de hoofdaanvrager worden ingediend.   Wanneer andere sectoren dan hiervoor onder b. genoemd worden aangewezen, zal dit per Wijzigingsbesluit Vc worden bekendgemaakt. Bij twijfel of een bepaalde functie binnen één van de genoemde categorieën valt, dient contact te worden opgenomen met de Afdeling Juridische Zaken van Arbeidsbureau Nederland. Het gelijktijdig afdoen van de aanvraag van gezinsleden via de verkorte mvv-procedure, samen met die van de hoofdaanvrager, is voorts slechts mogelijk: 

– ingeval van een huwelijk dat reeds bestond toen beide echtgenoten nog in het buitenland verbleven;  

– ingeval van een relatie die reeds bestond toen beide partners nog in het buitenland verbleven;  

– voor de uit het huwelijk of de relatie geboren minderjarige kinderen die feitelijk behoren tot het gezin;  

– voor de niet uit het huwelijk of de relatie geboren minderjarige kinderen die feitelijk behoren tot het gezin.   Aanvragen in het kader van *verruimde* gezinshereniging, adoptie en pleegkinderen kunnen derhalve niet via de verkorte mvv-procedure worden afgehandeld. Voor gezinsleden gelden daarnaast de algemene toepasselijke beleidsvoorwaarden, waaronder de legalisatie en verificatie van documenten (zie B2/8). De inschrijving van het huwelijk of geregistreerd partnerschap in de GBA (zie B2/2.8) is niet vereist bij de afgifte van de mvv. De inschrijving blijft echter wel vereist voor afgifte van de verblijfsvergunning.     
### 1.6  

####Verblijf voor maximaal drie maanden

Het is niet mogelijk om een verzoek om advies ten behoeve van een vreemdeling die een verblijf in Nederland voor een periode van niet langer dan drie maanden beoogt binnen de verkorte mvv-procedure af te handelen. Indien een kort verblijf wordt beoogd, dient de vreemdeling daartoe zelf bij de Nederlandse vertegenwoordiging in het buitenland een visumaanvraag in te dienen.     
### 2  

####De verlening van de verblijfsvergunning regulier voor bepaalde tijd

### *Ambtshalve wijziging van de vergunning* 

In [artikel 14, eerste lid, onder c, Vw](../../../../../wet/vreemdelingenwet/2000/BWBR0011823/README.md) is de bevoegdheid neergelegd van de Minister voor I&A om een verblijfsvergunning ambtshalve te wijzigen wegens veranderde omstandigheden. Van de bevoegdheid om een verblijfsvergunning voor bepaalde tijd ambtshalve te wijzigen wegens veranderde omstandigheden wordt slechts gebruik gemaakt indien schending van het familie-, gezins- of privé-leven in de zin van artikel 8 EVRM aan de orde is. Als regel van de [Vw](../../../../../wet/vreemdelingenwet/2000/BWBR0011823/README.md) geldt dat er aan de verlening van een verblijfsvergunning altijd een daartoe strekkende aanvraag vooraf gaat (uitzondering daarop zijn de in [artikel 3.6 Vb](../../../../../AMvB/vreemdelingenbesluit/2000/BWBR0011825/README.md) en [artikel 3.17a VV](../../../../../ministeriele-regeling/voorschrift/vreemdelingen/2000/BWBR0012002/README.md) aangewezen verblijfsvergunningen die ambtshalve verleend kunnen worden). Dat geldt ook voor verlenging van een verblijfsvergunning regulier voor bepaalde tijd en tevens voor wijziging van een zodanige verblijfsvergunning. Gelet op [artikel 3.100 Vb](../../../../../AMvB/vreemdelingenbesluit/2000/BWBR0011825/README.md) is, in gevallen waarin de vreemdeling hangende de besluitvorming op een aanvraag een ander verblijfsdoel nastreeft, sprake van wijziging van het verblijfsdoel, waarvoor een nieuwe aanvraag moet worden ingediend. Indien de wijziging dermate gering is dat redelijkerwijs niet meer van een wijziging kan worden gesproken, hoeft geen nieuwe aanvraag te worden ingediend. In een dergelijk geval kan de beperking dus wel anders luiden dan hetgeen is aangevraagd. Gelet op hetgeen in B1/2.1 is vermeld (er moet op de aanvraag worden beslist zoals deze is ingediend en er mag niet iets anders worden toegewezen of afgewezen dan waarom is gevraagd), is in gevallen waarin de vreemdeling een ander verblijfsdoel nastreeft dan waarvoor hij verblijf heeft gevraagd, geen ruimte om ambtshalve een verblijfsvergunning te verlenen voor een ander doel dan waarom is gevraagd. Een uitzondering hierop geldt voor de verblijfsvergunningen als bedoeld in [artikel 3.6 Vb](../../../../../AMvB/vreemdelingenbesluit/2000/BWBR0011825/README.md) en [artikel 3.17a VV](../../../../../ministeriele-regeling/voorschrift/vreemdelingen/2000/BWBR0012002/README.md), die zonder daartoe strekkende aanvraag kunnen worden verleend. Indien aan de vreemdeling reeds een verblijfsvergunning regulier voor bepaalde tijd is verleend, maar er sprake is van veranderde omstandigheden, dient de vreemdeling een aanvraag tot wijziging van de vergunning in te dienen onder een beperking verband houdend met het nieuwe verblijfsdoel. Op grond van [artikel 3.81 Vb](../../../../../AMvB/vreemdelingenbesluit/2000/BWBR0011825/README.md) wordt een aanvraag tot het wijzigen van de verblijfsvergunning, bedoeld in [artikel 14 Vw](../../../../../wet/vreemdelingenwet/2000/BWBR0011823/README.md), beoordeeld als een aanvraag tot het verlenen van een verblijfsvergunning, met dien verstande dat de [artikelen 3.71](../../../../../AMvB/vreemdelingenbesluit/2000/BWBR0011825/README.md), [3.77](../../../../../AMvB/vreemdelingenbesluit/2000/BWBR0011825/README.md), [3.78](../../../../../AMvB/vreemdelingenbesluit/2000/BWBR0011825/README.md) en [3.79 Vb](../../../../../AMvB/vreemdelingenbesluit/2000/BWBR0011825/README.md) niet van toepassing zijn en de [artikelen 3.86](../../../../../AMvB/vreemdelingenbesluit/2000/BWBR0011825/README.md) en [3.87 Vb](../../../../../AMvB/vreemdelingenbesluit/2000/BWBR0011825/README.md) van overeenkomstige toepassing zijn, indien de aanvraag tijdig is ingediend.   
### 2.1  

####Beperking

Ingevolge [artikel 14, tweede lid, Vw](../../../../../wet/vreemdelingenwet/2000/BWBR0011823/README.md) wordt een verblijfsvergunning regulier voor bepaalde tijd verleend onder beperkingen, verband houdend met het doel waarvoor het verblijf is toegestaan. Het is derhalve niet (langer) mogelijk om een verblijfsvergunning zonder beperking te verlenen. In [artikel 3.4, eerste lid, Vb](../../../../../AMvB/vreemdelingenbesluit/2000/BWBR0011825/README.md) zijn de voornaamste beperkingen genoemd. Deze houden verband met: 

a. gezinshereniging of gezinsvorming (zie B2);  

b. verblijf ter adoptie of als pleegkind (zie B3);  

c. het afwachten van onderzoek naar de geschiktheid van de aspirant-adoptiefouders, bedoeld in [artikel 11 Wobka](../../../../../wet/wet/opneming/buitenlandse/pleegkinderen/BWBR0004447/README.md) (zie B2;  

d. familiebezoek (zie B13);  

e. het verrichten van arbeid als zelfstandige (zie B5);  

f. het verrichten van arbeid in loondienst (zie B5);  

g. het verrichten van arbeid als geestelijk voorganger of godsdienstleraar (zie B5);  

h. het zoeken en verrichten van arbeid al dan niet in loondienst (zie B5);  

i. het zoeken van arbeid in loondienst aan boord van een Nederlands zeeschip of op een mijnbouwinstallatie op het Nederlandse deel van het continentale plat (zie B5);  

j. het doorbrengen van verlof in Nederland (zie B5);  

k. het afwachten van herstel en hervatting van de arbeid in loondienst aan boord van een Nederlands zeeschip of op een mijnbouwinstallatie op het Nederlandse deel van het continentale plat (zie B5);  

l. verblijf als stagiaire of practicant (zie B5);  

m. verblijf als niet-geprivilegieerd militair of niet-geprivilegieerd burgerpersoneel (zie B12);  

n. het volgen van studie (zie B6);  

o. voorbereiding op hoger onderwijs (zie B6);  

p. verblijf als au pair (zie B7);  

q. verblijf in het kader van uitwisseling (zie B7);  

r. het ondergaan van medische behandeling (zie B8);  

s. de vervolging van mensenhandel (zie B9);  

t. het afwachten van een verzoek op grond van [artikel 17 Rwn](../../../../../rijkswet/rijkswet/op/het/nederlanderschap/BWBR0003738/README.md) (zie B4);  

u. voortgezet verblijf (zie B16);  

v. wedertoelating (zie B4);  

w. verblijf als vreemdeling die buiten zijn schuld niet uit Nederland kan vertrekken (zie B14 en [deel C](../../../../../circulaire/vreemdelingencirculaire/2000/(c)/BWBR0012288/README.md));  

x. verblijf als Amv (zie B14 en [deel C](../../../../../circulaire/vreemdelingencirculaire/2000/(c)/BWBR0012288/README.md));  

y. verblijf als kennismigrant als bedoeld in [artikel 1d Besluit uitvoering Wav](../../../../../AMvB/besluit/uitvoering/wet/arbeid/vreemdelingen/BWBR0007523/README.md) (zie B15;  

z. werkzaam in het kader van grensoverschrijdende dienstverlening, als bedoeld in [artikel 1e, eerste lid, Besluit uitvoering Wav](../../../../../AMvB/besluit/uitvoering/wet/arbeid/vreemdelingen/BWBR0007523/README.md) (zie B5 en B10; of  

aa. verblijf als economisch niet-actieve langdurig ingezetene (zie B17).   Deze beperkingen kunnen nader worden omschreven bij de verlening van de verblijfsvergunning (zie [artikel 3.4, tweede lid, Vb](../../../../../AMvB/vreemdelingenbesluit/2000/BWBR0011825/README.md) en de desbetreffende materiehoofdstukken B2 en verder). Daarnaast kan de Minister een verblijfsvergunning regulier voor bepaalde tijd verlenen onder een andere beperking dan hiervoor genoemd (zie [artikel 3.4, derde lid, Vb](../../../../../AMvB/vreemdelingenbesluit/2000/BWBR0011825/README.md)). Het moet daarbij gaan om een verblijfsvergunning op reguliere gronden en niet op asielgerelateerde gronden (zie B1/9.2). 
### *Andere beperkingen dan in artikel 3.4, eerste lid, Vb* 

Ingevolge [artikel 14, tweede lid, Vw](../../../../../wet/vreemdelingenwet/2000/BWBR0011823/README.md) kunnen verblijfsvergunningen voor bepaalde tijd alleen onder een beperking verband houdende met het verblijfsdoel worden verleend en is verlening van een zodanige verblijfsvergunning zonder beperkingen niet mogelijk. In [artikel 3.100 Vb](../../../../../AMvB/vreemdelingenbesluit/2000/BWBR0011825/README.md), handelend over de wijziging van de beperking, komt tot uiting de regel van de [Vw](../../../../../wet/vreemdelingenwet/2000/BWBR0011823/README.md) dat er aan de verlening van een verblijfsvergunning altijd een daartoe strekkende aanvraag vooraf gaat (uitzondering daarop zijn de in [artikel 3.6 Vb](../../../../../AMvB/vreemdelingenbesluit/2000/BWBR0011825/README.md) aangewezen verblijfsvergunningen die ambtshalve kunnen worden verleend). Met de aanvraag stelt de vreemdeling het kader voor de besluitvorming. Op de aanvraag moet worden beschikt zoals zij is ingediend en er mag niet iets anders worden toegewezen of afgewezen dan is aangevraagd. Indien de wijziging dermate gering is dat redelijkerwijs niet meer van een wijziging kan worden gesproken, hoeft geen nieuwe aanvraag te worden ingediend. In een dergelijk geval kan de beperking dus wel anders luiden dan hetgeen is aangevraagd. De verblijfsdoelen waarvoor verblijf kan worden verleend, zijn omschreven in [artikel 3.4, eerste lid, Vb](../../../../../AMvB/vreemdelingenbesluit/2000/BWBR0011825/README.md) en deze zijn nader uitgewerkt in deel B. De opsomming in artikel 3.4 Vb is niet limitatief. In het derde lid van dit artikel is de bevoegdheid van de Minister voor I&A neergelegd om een verblijfsvergunning te verlenen onder een beperking die niet in het [Vb](../../../../../AMvB/vreemdelingenbesluit/2000/BWBR0011825/README.md) is geregeld. Van deze bevoegdheid, die overigens ook categoriaal kan worden toegepast, zal terughoudend worden gebruikgemaakt. De in het derde lid gegeven bevoegdheid ziet niet op situaties waarin de vreemdeling in Nederland wil verblijven op een grond die wel in het [Vb](../../../../../AMvB/vreemdelingenbesluit/2000/BWBR0011825/README.md) is opgenomen, maar aan een of meer van de voorwaarden niet wordt voldaan. In een dergelijke situatie wordt de verblijfsvergunning als regel niet verleend. Gelet op het uitgangspunt om van bedoelde bevoegdheid terughoudend gebruik te maken, gelet op mogelijke precedentwerking en in het belang van de noodzakelijke coördinatie is de hieronder vermelde werkwijze vastgesteld. Indien de vreemdeling verblijf vraagt voor een doel dat niet voorkomt in [artikel 3.4, eerste lid, Vb](../../../../../AMvB/vreemdelingenbesluit/2000/BWBR0011825/README.md) (en ook niet in de Vc) geldt het volgende: 

a. de IND beziet of de vreemdeling het waarom en de noodzaak van het andere verblijfsdoel dan wel de andere beperking heeft vermeld;  

b. de IND beziet of de vreemdeling één en ander met gegevens en bescheiden heeft onderbouwd overeenkomstig B1/9.3;  

c. de IND beslist vervolgens namens de Minister op de aanvraag.   Bij de beslissing op de aanvraag wordt overigens niet getreden buiten de toelatingsgronden van [artikel 13 Vw](../../../../../wet/vreemdelingenwet/2000/BWBR0011823/README.md).    
### 2.2  

####Ingangsdatum

Ingevolge [artikel 26, eerste lid, Vw](../../../../../wet/vreemdelingenwet/2000/BWBR0011823/README.md) wordt de verblijfsvergunning regulier verleend met ingang van de dag waarop de vreemdeling heeft aangetoond dat hij aan alle voorwaarden voldoet, maar niet eerder dan met ingang van de dag waarop de aanvraag is ontvangen. Dat geldt zowel voor de verblijfsvergunning regulier voor bepaalde tijd als voor onbepaalde tijd.    
### 2.3  

####Arbeidsmarktaantekening

Ingevolge [artikel 4.21, derde lid, Vb](../../../../../AMvB/vreemdelingenbesluit/2000/BWBR0011825/README.md) wordt op het document waaruit het rechtmatig verblijf blijkt, aangetekend of het de vreemdeling is toegestaan arbeid te verrichten en of voor deze arbeid ingevolge de [Wav](../../../../../wet/wet/arbeid/vreemdelingen/BWBR0007149/README.md) een TWV is vereist. Tussen de [Wav](../../../../../wet/wet/arbeid/vreemdelingen/BWBR0007149/README.md) en de [Vw](../../../../../wet/vreemdelingenwet/2000/BWBR0011823/README.md) bestaat een nauwe samenhang. Toetreding tot de arbeidsmarkt wordt gereguleerd met de [Wav](../../../../../wet/wet/arbeid/vreemdelingen/BWBR0007149/README.md). Het algemene uitgangspunt in de [Wav](../../../../../wet/wet/arbeid/vreemdelingen/BWBR0007149/README.md) is dat het een werkgever verboden is een vreemdeling in Nederland arbeid te laten verrichten zonder TWV (zie [artikel 2 Wav](../../../../../wet/wet/arbeid/vreemdelingen/BWBR0007149/README.md)). Het verbod is niet van toepassing ten aanzien van vreemdelingen die behoren tot: 

– de categorie als genoemd in [artikel 3 Wav](../../../../../wet/wet/arbeid/vreemdelingen/BWBR0007149/README.md) (onder andere gemeenschapsonderdanen); en  

– vreemdelingen die beschikken over een krachtens de Vw afgegeven vergunning die is voorzien van een aantekening van de Minister waaruit blijkt dat aan die vergunning geen beperkingen zijn verbonden voor het verrichten van arbeid (zie [artikel 4 Wav](../../../../../wet/wet/arbeid/vreemdelingen/BWBR0007149/README.md)).   Zie in dit verband ook B5. 
###Samenhang documenten en schriftelijke verklaringen als bedoeld in [artikel 9 Vw](../../../../../wet/vreemdelingenwet/2000/BWBR0011823/README.md) en de arbeidsmarktaantekening

Ingevolge [artikel 9, eerste lid, Vw](../../../../../wet/vreemdelingenwet/2000/BWBR0011823/README.md) verschaft de Minister aan de vreemdeling die rechtmatig verblijf heeft op grond van [artikel 8, onder a tot en met h, en j tot en met l, Vw](../../../../../wet/vreemdelingenwet/2000/BWBR0011823/README.md), een document of schriftelijke verklaring waaruit het rechtmatig verblijf blijkt. De vreemdeling met rechtmatig verblijf op grond van [artikel 8, onder i, Vw](../../../../../wet/vreemdelingenwet/2000/BWBR0011823/README.md), wordt desgevraagd een dergelijk document of verklaring verschaft (zie ook [artikel 3.9 VV](../../../../../ministeriele-regeling/voorschrift/vreemdelingen/2000/BWBR0012002/README.md)). Het document of de schriftelijke verklaring als bedoeld in [artikel 9 Vw](../../../../../wet/vreemdelingenwet/2000/BWBR0011823/README.md), bevat tevens informatie omtrent de toegang tot de arbeidsmarkt van de vreemdeling. 
###Afgifte van documenten en schriftelijke verklaringen als bedoeld in [artikel 9 Vw](../../../../../wet/vreemdelingenwet/2000/BWBR0011823/README.md)

a. In de situatie dat de vreemdeling in afwachting is van een beslissing op een aanvraag tot verlening van een verblijfsvergunning regulier voor bepaalde tijd, dan wel in de situatie dat aan de vreemdeling een verblijfsvergunning regulier voor bepaalde tijd is verleend. Het document of de schriftelijke verklaring wordt verstrekt door de IND. Ter verkrijging van dit bescheid rechtmatig verblijf dient de vreemdeling zich uitsluitend vooraf telefonisch aan te melden bij de IND via het landelijk telefoonnummer.  

b. In de situatie dat de vreemdeling in de gelegenheid wordt gesteld aangifte te doen van overtreding van [artikel 273f WvSr](../../../../../wet/wet/van/3/maart/1881/BWBR0001854/README.md) (mensenhandel). In afwijking van de hoofdregel vermeld onder ‘a’, wordt het document of de schriftelijke verklaring in deze situatie door de korpschef verstrekt, ook indien de aanvraag tot verlening van een verblijfsvergunning regulier voor bepaalde tijd wordt ingewilligd. Deze wijst de vreemdeling op de rechten die voortvloeien uit de daarop vermelde informatie omtrent de toegang tot de arbeidsmarkt van de vreemdeling. Zie ook B9/7.3.  

c. In de situatie dat de vreemdeling in afwachting is van een beslissing op een aanvraag tot het verlenen van een verblijfsvergunning regulier voor onbepaalde tijd, bedoeld in [artikel 20 Vw](../../../../../wet/vreemdelingenwet/2000/BWBR0011823/README.md). Het document of de schriftelijke verklaring wordt in deze situatie door de IND verstrekt. Ter verkrijging van dit bescheid rechtmatig verblijf dient de vreemdeling zich uitsluitend vooraf telefonisch aan te melden bij de IND via het landelijk telefoonnummer. Vervolgens handelt de IND het verzoek om verkrijging van het bescheid af.  

d. In de situatie dat aan de vreemdeling een verblijfsvergunning regulier voor onbepaalde tijd is verleend, als bedoeld in [artikel 20 Vw](../../../../../wet/vreemdelingenwet/2000/BWBR0011823/README.md). Het document of de schriftelijke verklaring wordt verstrekt door de IND. Ter verkrijging van dit bescheid rechtmatig verblijf dient de vreemdeling zich uitsluitend vooraf telefonisch aan te melden bij de IND via het landelijk telefoonnummer. Vervolgens handelt de IND het verzoek om verkrijging van het bescheid af.  

e. In de situatie dat de vreemdeling in afwachting is van een beslissing op een aanvraag tot het wijzigen van de verblijfsvergunning, dan wel in de situatie dat de aanvraag tot het wijzigen van de verblijfsvergunning is ingewilligd. Het document of de schriftelijke verklaring wordt verstrekt door de IND. Ter verkrijging van dit bescheid rechtmatig verblijf dient de vreemdeling zich uitsluitend vooraf telefonisch aan te melden bij de IND via het landelijk telefoonnummer. Vervolgens handelt de IND het verzoek om verkrijging van het bescheid af.  

f. In de situatie dat de vreemdeling in afwachting is van een beslissing op een aanvraag tot het verlengen van de geldigheidsduur van een verblijfsvergunning regulier voor bepaalde tijd. Het document of de schriftelijke verklaring wordt in deze situatie door de IND verstrekt. Ter verkrijging van dit bescheid rechtmatig verblijf dient de vreemdeling zich uitsluitend vooraf telefonisch aan te melden bij de IND via het landelijk telefoonnummer. Vervolgens handelt de IND het verzoek om verkrijging van het bescheid rechtmatig verblijf af.  

g. In de situatie dat de geldigheidsduur van de aan de vreemdeling verleende verblijfsvergunning regulier wordt verlengd. Het document of de schriftelijke verklaring wordt verstrekt door de IND. Ter verkrijging van dit bescheid rechtmatig verblijf dient de vreemdeling zich uitsluitend vooraf telefonisch aan te melden bij de IND via het landelijk telefoonnummer. Vervolgens handelt de IND het verzoek om verkrijging van het bescheid af.  

h. In de situatie dat de vreemdeling in afwachting is van een beslissing op een bezwaarschrift of een beroepschrift én uitzetting gedurende deze periode achterwege dient te blijven. In afwijking van de hoofdregel vermeld onder ‘a’ wordt het document of de schriftelijke verklaring in deze situatie door de IND verstrekt. Ter verkrijging van dit bescheid rechtmatig verblijf dient de vreemdeling zich uitsluitend vooraf telefonisch aan te melden bij de IND via het landelijk telefoonnummer. Vervolgens handelt een ambtenaar van de IND het verzoek om verkrijging van het bescheid af.  

i. In de situatie dat de vreemdeling in de vrije termijn als bedoeld in [artikel 12 Vw](../../../../../wet/vreemdelingenwet/2000/BWBR0011823/README.md) hier te lande verblijft. Het document of de schriftelijke verklaring wordt verstrekt door de IND. Ter verkrijging van dit bescheid rechtmatig verblijf dient de vreemdeling zich uitsluitend vooraf telefonisch aan te melden bij de IND via het landelijk telefoonnummer. Vervolgens handelt de IND het verzoek om verkrijging van het bescheid af.  

j. In de situatie dat uitzetting van de vreemdeling ingevolge [artikel 64 Vw](../../../../../wet/vreemdelingenwet/2000/BWBR0011823/README.md) gelet op zijn gezondheidstoestand of die van één van zijn gezinsleden achterwege dient te blijven zie [A4/7.3](../../../../../circulaire/vreemdelingencirculaire/2000/(a)/BWBR0012287/README.md).   De vreemdeling dient op zijn uit de aantekening voortvloeiende rechten te worden gewezen.   
### 2.3.1  

####Arbeidsmarktaantekeningen

###Verschillende arbeidsmarktaantekeningen

Op het document waaruit het rechtmatig verblijf blijkt, kunnen verschillende arbeidsmarktaantekeningen worden geplaatst. Voor de vreemdeling is het van groot belang dat de juiste arbeidsmarktaantekening zo spoedig mogelijk wordt geplaatst op zijn document waaruit het rechtmatig verblijf blijkt. Een verkeerde aantekening kan immers grote gevolgen hebben voor zijn mogelijkheden om arbeid te verrichten. Het is van belang dat de Korpschef de vreemdeling wijst op de rechten die voortvloeien uit deze aantekening. 
###Arbeid vrij toegestaan. TWV niet vereist

De vreemdeling is met deze aantekening volledig vrij op de arbeidsmarkt. Dit betekent dat hij dit recht behoudt gedurende de aanvraag om verlenging van de geldigheidsduur of tijdens de bezwaar- of beroepsprocedure. Wanneer de beperking wijzigt waaronder de verblijfsvergunning voor bepaalde tijd aan hem is verleend, blijft de arbeidsmarktaantekening ongewijzigd (bijv. indien de beperking van een verblijfsvergunning bij Nederlandse echtgenoot wijzigt in een verblijfsvergunning voor studie).  EU/EER-onderdanen (zie B10/8) en onderdanen van Zwitserland mogen op grond van het EG-Verdrag vrij in Nederland werken. Daarom mag voor het laten werken van een EU/EER-onderdaan of onderdaan van Zwitserland geen TWV worden verlangd.   Op het af te geven bewijs van rechtmatig verblijf aan gemeenschapsonderdanen die zelf geen EU/EERonderdaan of onderdaan van Zwitserland zijn, dient de arbeidsmarktaantekening ‘arbeid vrij toegestaan. TWV niet vereist’ te worden geplaatst (zie B10/2.7).  
###Arbeid uitsluitend toegestaan indien werkgever beschikt over TWV

De vreemdeling heeft hiermee een beperkt recht om zich op de arbeidsmarkt te begeven. Slechts indien zijn (feitelijke) werkgever beschikt over een TWV ten behoeve van zijn tewerkstelling is het de vreemdeling toegestaan om arbeid te verrichten (bijvoorbeeld vreemdelingen die in het kader van het verrichten van arbeid in loondienst tot Nederland worden toegelaten alsmede hun gezinsleden krijgen deze aantekening). Deze aantekening kan echter wijzigen.  Indien de vreemdeling gedurende een ononderbroken tijdvak van drie jaar heeft beschikt over een verblijfsvergunning voor bepaalde tijd met deze aantekening, heeft hij recht op de aantekening ‘arbeid vrij toegestaan. TWV niet vereist’.  
###Specifieke arbeid toegestaan mits werkgever beschikt over TWV; andere arbeid niet toegestaan

De vreemdeling met deze aantekening kan zich slechts op een specifiek omschreven deel van de arbeidsmarkt begeven onder de voorwaarde dat zijn (feitelijke) werkgever beschikt over een TWV ten behoeve van zijn tewerkstelling. Het is niet toegestaan om andere arbeid te verrichten dan de arbeid waarvoor toestemming is verleend. 
###Arbeid niet toegestaan

Het is de vreemdeling niet toegestaan arbeid in Nederland te verrichten (bijvoorbeeld vreemdelingen aan wie een verblijfsvergunning verband houdende met verblijf als au pair is verleend). 
###Arbeid toegestaan. TWV alleen gedurende eerste twaalf maanden vereist

Deze aantekening wordt gebruikt in geval een verblijfsvergunning voor bepaalde tijd wordt afgegeven aan de houder van de door een andere lidstaat afgegeven EG-verblijfsvergunning langdurig ingezetene. De verplichting om te beschikken over een tewerkstellingsvergunning blijft gedurende de eerste twaalf maanden bestaan. 
###TWV niet vereist. Andere arbeid niet toegestaan

Met deze aantekening wordt uitgedrukt dat de vreemdeling de arbeid in verband waarmee de verblijfsvergunning is afgegeven mag verrichten zonder TWV. Hij mag echter geen andere arbeid verrichten dan die waarvoor de verblijfsvergunning is verleend. Als de vreemdeling andere arbeid wil gaan verrichten zal hij een wijziging van de beperking van zijn verblijfsvergunning moeten aanvragen. Deze arbeidsmarktaantekening wordt gebruikt bij bijvoorbeeld kennismigranten en onbezoldigd wetenschappelijk onderzoekers. 
###Arbeid in loondienst alleen toegestaan indien werkgever beschikt over TWV

Deze arbeidsmarktaantekening wordt gebruikt als iemand in Nederland verblijft om arbeid als zelfstandige te verrichten. Deze vreemdelingen mogen naast hun werkzaamheden als zelfstandige arbeid in loondienst verrichten, maar alleen als hiervoor een TWV is afgegeven. 
###Andere arbeid alleen toegestaan indien werkgever beschikt over TWV

Deze arbeidsmarktaantekening wordt momenteel alleen gebruikt in het geval van een niet-geprivilegieerd NAVO-vreemdeling. Deze vreemdeling mag naast zijn werkzaamheden als NAVO-vreemdeling andere arbeid verrichten als daar een TWV voor is afgegeven. Het onderscheid met de hiervoor genoemde aantekening is erin gelegen dat de werkzaamheden van de NAVO-vreemdeling in loondienst plaatsvinden. Als de arbeidsmarktaantekening ‘Arbeid in loondienst alleen toegestaan indien werkgever beschikt over TWV’ zou worden gebruikt zou hiermee de indruk gewekt kunnen worden dat voor de werkzaamheden als NAVO-vreemdeling een TWV vereist zou zijn. 
###Arbeid niet toegestaan met uitzondering van arbeid van bijkomende aard. TWV vereist

Deze arbeidsmarktaantekening wordt gebruikt bij verblijf voor studie. Onder arbeid van bijkomende aard wordt verstaan arbeid van maximaal 10 uur per week of seizoensarbeid in de maanden juni, juli en augustus.    
### 2.3.2  

####Voortzetting van het verblijf

###Continueren van de vrije toegang tot de arbeidsmarkt

Op 5 december 1997 is het besluit van 14 november 1997 (Stb. 1997, 583) tot wijziging van het [Koninklijk Besluit van 23 augustus 1995 ter uitvoering van de Wav](../../../../../AMvB/besluit/uitvoering/wet/arbeid/vreemdelingen/BWBR0007523/README.md) (Stb. 406) in werking getreden. Dit besluit heeft betrekking op vreemdelingen die op grond van hun (eerdere) verblijfsrecht vrij tot de Nederlandse arbeidsmarkt zijn toegelaten. Zij behouden hun vrije toegang tot de Nederlandse arbeidsmarkt, zolang zij de beslissing op hun aanvraag om (voortzetting van het) verblijf met instemming van de Minister in Nederland mogen afwachten. De achtergrond van dit besluit is gelegen in de ongewenste gevolgen die de voorheen geldende regeling bleek te hebben. In die situatie zouden werkgevers een TWV moeten aanvragen en bij weigering daarvan de vreemdeling moeten ontslaan, terwijl de vreemdeling nadien weer het recht op vrije toegang tot de arbeidsmarkt zou (kunnen) verkrijgen. Ook uit oogpunt van het algemeen belang is het te verkiezen dat vreemdelingen, aan wie mogelijk voortzetting van het verblijf wordt toegestaan, beschikken over een werkkring waarmee zij in hun onderhoud (blijven) voorzien. Het besluit van 14 november 1997 heeft uitdrukkelijk géén betrekking op vreemdelingen: 

– die voor het verrichten van arbeid in loondienst in het bezit dienen te zijn van een TWV; of  

– aan wie het verrichten van arbeid niet is toegestaan.   Bij vreemdelingen, die onder de werking van dit besluit vallen, dient in het paspoort of vergelijkbaar identiteitsdocument een sticker voor verblijfsaantekeningen ([bijlage 7g VV](../../../../../ministeriele-regeling/voorschrift/vreemdelingen/2000/BWBR0012002/README.md)) te worden aangebracht, met de aantekening ‘Arbeid vrij toegestaan; TWV niet vereist’. Het is van belang dat de vreemdeling wordt gewezen op de rechten die voortvloeien uit deze aantekening. Het is niet nodig dat de vreemdeling al in het bezit was van een werkkring. Deze werkkring kan namelijk ook op een later tijdstip gevonden worden. De vreemdeling dient echter zelf actief werk te zoeken, omdat bemiddeling via een arbeidsbureau in deze periode niet is toegestaan. Uit het feit dat een vreemdeling in het bezit is van de hier bedoelde arbeidsmarktaantekening kan echter niet worden afgeleid dat met de voortzetting van zijn verblijf een wezenlijk Nederlands belang in de zin van de Vw wordt gediend op grond waarvan opnieuw verblijf zou moeten worden toegestaan.     
### 2.4  

####Aantekening tijdelijk verblijfsrecht

###Inleiding

[Artikel 3.5 Vb](../../../../../AMvB/vreemdelingenbesluit/2000/BWBR0011825/README.md) bevat de uitwerking van het uit de [Vw](../../../../../wet/vreemdelingenwet/2000/BWBR0011823/README.md) voortvloeiende onderscheid tussen verblijfsrecht dat naar zijn aard tijdelijk dan wel niet-tijdelijk is. In [artikel 21, eerste lid, onderdeel f, Vw](../../../../../wet/vreemdelingenwet/2000/BWBR0011823/README.md) is neergelegd dat de aanvraag tot het verlenen van de verblijfsvergunning regulier voor onbepaalde tijd kan worden afgewezen, indien het verblijfsrecht van de vreemdeling van tijdelijke aard is. In diverse regelingen worden gevolgen verbonden aan het onderscheid tussen verblijf dat naar zijn aard tijdelijk is en verblijf dat naar zijn aard niet-tijdelijk is. Een dergelijk onderscheid is onder meer aangebracht voor de vraag of de vreemdeling op grond van de [Wet inburgering nieuwkomers](../../../../../wet/wet/inburgering/nieuwkomers/BWBR0009544/README.md) een inburgeringstraject moet doorlopen, waarbij een verplichting tot het doorlopen van een inburgeringstraject op grond van de [Wet inburgering nieuwkomers](../../../../../wet/wet/inburgering/nieuwkomers/BWBR0009544/README.md) overigens niet in alle gevallen noodzakelijkerwijs meebrengt dat het verblijf naar zijn aard niet-tijdelijk is. Voorts kunnen vreemdelingen met verblijfsrecht dat naar zijn aard tijdelijk is, niet tot Nederlander worden genaturaliseerd, aangezien er ten aanzien van hen in ieder geval bedenkingen zullen bestaan tegen het verblijf in Nederland voor onbepaalde duur als bedoeld in [artikel 8, eerste lid, onder b, Rwn](../../../../../rijkswet/rijkswet/op/het/nederlanderschap/BWBR0003738/README.md), en de verlening van het Nederlanderschap de toepassing van de [Vw](../../../../../wet/vreemdelingenwet/2000/BWBR0011823/README.md) zou kunnen doorkruisen. Verblijfsrecht dat naar zijn aard tijdelijk is, wordt aangeduid als tijdelijk verblijfsrecht. De vraag of het verblijfsrecht al of niet tijdelijk van aard is, is alleen relevant zolang de vreemdeling in het bezit is van een verblijfsvergunning voor bepaalde tijd als bedoeld in [artikel 14 Vw](../../../../../wet/vreemdelingenwet/2000/BWBR0011823/README.md). Deze verblijfsvergunning kan een tijdelijk en niet-tijdelijk verblijfsrecht impliceren. De tijdelijkheid van het verblijfsrecht heeft niets te maken met de omstandigheid dat de verblijfsvergunning voor bepaalde tijd voor ten hoogste vijf jaren wordt verleend. De tijdelijkheid van het verblijfsrecht valt evenmin af te leiden uit het feit dat de verblijfsvergunning steeds onder een beperking wordt verleend. De verblijfsvergunning voor bepaalde tijd geeft de houder ofwel tijdelijk verblijfsrecht ofwel niet-tijdelijk verblijfsrecht. Of het verblijfsrecht van de vreemdeling tijdelijk of niet-tijdelijk is, wordt uitsluitend bepaald door [artikel 3.5 Vb](../../../../../AMvB/vreemdelingenbesluit/2000/BWBR0011825/README.md). Is de verblijfsvergunning verleend onder een beperking genoemd in het tweede lid, dan is het verblijf van de vreemdeling tijdelijk van aard. Is de verblijfsvergunning verleend onder een andere beperking, dan is het verblijf van de vreemdeling als uitgangspunt niet-tijdelijk van aard. Ingevolge [artikel 3.4, derde lid, Vb](../../../../../AMvB/vreemdelingenbesluit/2000/BWBR0011825/README.md) kan de verblijfsvergunning worden verleend onder een andere beperking dan genoemd in het eerste lid van dat artikel. In dat geval wordt bij de verlening aangegeven of het daaruit voortvloeiende verblijfsrecht tijdelijk van aard is. Blijft een dergelijke aanwijzing achterwege dan volgt uit [het derde lid van artikel 3.5 Vb](../../../../../AMvB/vreemdelingenbesluit/2000/BWBR0011825/README.md) dat het verblijfsrecht niet-tijdelijk van aard is. Met name niet-tijdelijk van aard is het verblijfsrecht op grond van een verblijfsvergunning die is verleend onder een beperking verband houdend met: 

– gezinshereniging en gezinsvorming met of verblijf als adoptiekind of pleegkind van een Nederlander of een vreemdeling die zelf verblijfsrecht heeft dat niet-tijdelijk van aard is;  

– het feit dat na drie jaren niet onherroepelijk is beslist op een asielaanvraag;  

– voortgezet verblijf;  

– wedertoelating;  

– het verrichten van arbeid in loondienst;  

– het verrichten van arbeid als zelfstandige.   Bij het slot van [artikel 3.5, derde lid, Vb](../../../../../AMvB/vreemdelingenbesluit/2000/BWBR0011825/README.md) kan, afgezien van individuele gevallen, worden gedacht aan een tijdelijke regeling op grond waarvan aan bepaalde categorieën vreemdelingen gedurende een beperkte periode verblijf in Nederland wordt toegestaan. In een dergelijk geval wordt in het desbetreffende Wijzigingsbesluit [Vc](../../../../../circulaire/vreemdelingencirculaire/2000/(a)/BWBR0012287/README.md) aangegeven of het verblijfsrecht tijdelijk of niet-tijdelijk van aard is.    
### 2.5  

####Aantekening omtrent beroep op de publieke middelen

In [artikel 4.21, vierde lid, Vb](../../../../../AMvB/vreemdelingenbesluit/2000/BWBR0011825/README.md) is opgenomen in welke gevallen op het verblijfsdocument een aantekening ‘beroep op de publieke middelen kan gevolgen hebben voor het verblijfsrecht’ wordt gesteld. In [artikel 3.4, vierde lid, Vb](../../../../../AMvB/vreemdelingenbesluit/2000/BWBR0011825/README.md) is opgenomen wanneer een beroep op de publieke middelen in ieder geval gevolgen kan hebben voor het verblijfsrecht. De IND stelt de vreemdeling vooraf schriftelijk in kennis dat een beroep op de algemene middelen gevolgen kan hebben voor het verblijfsrecht. De IND doet dit door een aantekening op te nemen op het verblijfsdocument of de beschikking waarbij de verblijfsvergunning wordt toegekend. Het doen van een beroep op de publieke middelen kan betekenen dat niet langer wordt voldaan aan ten minste een van de beperkingen waaronder een verblijfsvergunning wordt verleend, zodat verlenging van de geldigheidsduur ervan kan worden geweigerd met toepassing van [artikel 18, eerste lid, aanhef en onder f, Vw](../../../../../wet/vreemdelingenwet/2000/BWBR0011823/README.md). Onder ‘beperkingen’ wordt in dit verband mede verstaan de voorwaarden die zijn gesteld aan verlening van de verblijfsvergunning regulier voor bepaalde tijd. Tevens is het doen van een beroep op de publieke middelen een aanwijzing dat niet wordt beschikt over voldoende middelen van bestaan, als bedoeld in [artikel 18, eerste lid, aanhef en onder d, Vw](../../../../../wet/vreemdelingenwet/2000/BWBR0011823/README.md). Ingevolge [artikel 19 Vw](../../../../../wet/vreemdelingenwet/2000/BWBR0011823/README.md) zijn dit tevens intrekkingsgronden voor de verblijfsvergunning regulier voor bepaalde tijd. Hetzij de vreemdeling zelf, hetzij degene bij wie aan de vreemdeling verblijf is toegestaan, beschikt kennelijk niet langer zelfstandig over voldoende middelen van bestaan, wanneer hij of zij een beroep doet op de publieke middelen. Zorg-, huur-, kinderopvang- en kindertoeslagen zoals die door de Belastingdienst worden uitgekeerd, worden niet beschouwd als een beroep op de publieke middelen in de zin van [artikel 3.4, vierde lid, Vb](../../../../../AMvB/vreemdelingenbesluit/2000/BWBR0011825/README.md). De toekenning van een van voornoemde toeslagen heeft derhalve geen gevolgen voor het verblijfsrecht.    
### 2.6  

####Voorschriften

Ingevolge [artikel 14, tweede lid, Vw](../../../../../wet/vreemdelingenwet/2000/BWBR0011823/README.md) kunnen aan de verblijfsvergunning regulier voor bepaalde tijd voorschriften worden verbonden. Bij of krachtens algemene maatregel van bestuur kunnen regels worden gesteld over de beperkingen en voorschriften.   
### 2.6.1  

####Tot het stellen van zekerheid

Aan de verblijfsvergunning kunnen voorschriften tot het stellen van zekerheid worden verbonden. Met een voorschrift tot het stellen van zekerheid aan een verblijfsvergunning wordt op zich niet voldaan aan de algemene voorwaarde dat over voldoende middelen van bestaan moet worden beschikt. Het stellen van zekerheid ingevolge een voorschrift verbonden aan een verblijfsvergunning, moet in die zin worden onderscheiden van het stellen van zekerheid in verband met de vrije termijn. Voorschriften tot het stellen van zekerheid worden niet verbonden aan verstrekking van een document waaruit het rechtmatig verblijf blijkt, in geval van vreemdelingen die behoren tot een van de in [artikel 8, aanhef en onder e, Vw](../../../../../wet/vreemdelingenwet/2000/BWBR0011823/README.md) genoemde categorie verblijfsgerechtigden (zie B10). In de betreffende materiehoofdstukken (zie B2 en verder) wordt telkens aangegeven of en zo ja welke voorschriften aan de verblijfsvergunning worden verbonden. 
###Het deponeren van een passagebiljet

Aan de verblijfsvergunning kan als voorschrift worden verbonden het deponeren van een passagebiljet, voor de reis naar een plaats buiten Nederland waar toelating van de vreemdeling is gewaarborgd. In verband met de beperkte geldigheidsduur van passagebiljetten wordt van deze mogelijkheid slechts gebruik gemaakt ten aanzien van vreemdelingen die een verblijf beogen van korter dan één jaar. De duur waarvoor de verblijfsvergunning wordt verleend, is in deze gevallen steeds korter dan de geldigheidsduur van het passagebiljet. De vreemdeling wordt geacht aan dit voorschrift te hebben voldaan, indien hij reeds in verband met verblijf in de vrije termijn een passagebiljet heeft gedeponeerd dat geldig is tot na het verstrijken van de geldigheidsduur van de verblijfsvergunning. 
###Procedure deponeren passagebiljet

Indien het deponeren van een passagebiljet als voorschrift aan een verblijfsvergunning regulier wordt verbonden – en het biljet is niet reeds gedeponeerd in verband met verblijf in de vrije termijn – dient het alsnog te worden gedeponeerd bij één van de visumloketten, welke door de IND zijn ingericht in Rijswijk en Zwolle. Afhankelijk van de woon- of verblijfplaats van de vreemdeling stelt de ambtenaar van de IND middels een kopie van de beschikking hetzij het visumloket in Rijswijk, hetzij het visumloket in Zwolle, op de hoogte van het feit dat aan de verblijfsvergunning een dergelijk voorschrift is verbonden. De vreemdeling ontvangt vervolgens een schriftelijke uitnodiging van het betreffende visumloket om het passagebiljet aldaar in persoon te deponeren. Ten bewijze van het feit dat het passagebiljet is gedeponeerd ontvangt de vreemdeling een ontvangstbewijs. Het visumloket bericht vervolgens de ambtenaar dat het biljet is gedeponeerd. 
###Procedure teruggave passagebiljet

Teruggave van het passagebiljet geschiedt bij één van de visumloketten. Hiertoe zal de vreemdeling schriftelijk worden opgeroepen teneinde het passagebiljet in persoon in ontvangst te nemen. Bij de teruggave van het passagebiljet tekent de vreemdeling een ontvangstbewijs, ten bewijze van het feit dat het biljet aan hem is geretourneerd. 
###Het deponeren van een waarborgsom

Van de mogelijkheid aan de verblijfsvergunning een voorschrift te verbinden tot het deponeren van een waarborgsom voor de kosten van de reis naar een plaats buiten Nederland waar toelating van de vreemdeling is gewaarborgd, wordt in beginsel geen gebruik gemaakt. Regels voor het in ontvangst nemen, het beheer en de teruggave van waarborgsommen worden gegeven in de [artikelen 3.8](../../../../../AMvB/vreemdelingenbesluit/2000/BWBR0011825/README.md), [3.9](../../../../../AMvB/vreemdelingenbesluit/2000/BWBR0011825/README.md), [3.10](../../../../../AMvB/vreemdelingenbesluit/2000/BWBR0011825/README.md) en [3.11 Vb](../../../../../AMvB/vreemdelingenbesluit/2000/BWBR0011825/README.md). De uitvoering van de vorenstaande regels geschiedt als volgt. 
###Procedure deponeren waarborgsom

Indien het deponeren van een waarborgsom als voorschrift aan de verblijfsvergunning wordt verbonden, wordt een factuur vervaardigd die aan de vreemdeling wordt toegezonden. De vreemdeling krijgt de gelegenheid om binnen vier weken het op de factuur vermelde bedrag te voldoen. Indien hij na ommekomst van deze periode het bedrag nog niet heeft betaald, wordt hem een aanmaning toegezonden om het bedrag alsnog binnen twee weken te betalen. Deze aanmaning geldt als het bieden van gelegenheid tot herstel van verzuim. Het bedrag kan overigens zowel per bank als per giro worden voldaan. De vreemdeling ontvangt na betaling een bevestiging. De betreffende ambtenaar van de IND wordt eveneens op de hoogte gesteld van het feit dat de waarborgsom is gedeponeerd. 
###Procedure teruggave van de waarborgsom

Indien de vreemdeling zich in Nederland bevindt, vindt de terugbetaling van de waarborgsom en de uitbetaling van de toekomende rente bij voorschot plaats door de Minister. Het bedrag wordt door de IND gestort op het aldaar bekende bank- of girorekeningnummer van de vreemdeling. De vreemdeling wordt tevens bij brief bericht dat het bedrag is teruggestort. 
###Het wijzigen of opheffen van een voorschrift tot het stellen van zekerheid

Een aanvraag om wijziging of opheffing van het aan de verblijfsvergunning verbonden voorschrift tot het stellen van zekerheid komt voor inwilliging in aanmerking, indien op andere wijze zekerheid wordt gesteld of indien de redenen die hebben geleid tot het verbinden van het voorschrift aan de vergunning zijn vervallen. 
###Het sluiten van een ziektekostenverzekering

De vreemdeling moet door middel van een schriftelijk bewijsstuk aantonen dat hij voldoende tegen ziektekosten verzekerd is. Een voorschrift tot het voldoende verzekerd zijn tegen ziektekosten (met inbegrip van de kosten verbonden aan opname en verpleging in een sanatorium of psychiatrische inrichting) wordt aan de verblijfsvergunning verbonden.    
### 2.6.2  

####In verband met openbare orde of nationale veiligheid

Aan de verblijfsvergunning kunnen voorschriften in het belang van de openbare orde of de nationale veiligheid worden verbonden. Zulke voorschriften moeten worden onderscheiden van maatregelen van toezicht die in dat belang kunnen worden genomen (zie [A3](../../../../../circulaire/vreemdelingencirculaire/2000/(a)/BWBR0012287/README.md)). Een voorschrift als hier bedoelt, kan aan de verblijfsvergunning worden verbonden bij verlening of (alsnog) bij verlenging van de geldigheidsduur daarvan.      
### 3  

####De geldigheidsduur van de verblijfsvergunning voor bepaalde tijd

###Algemeen

Ingevolge [artikel 14, derde lid, Vw](../../../../../wet/vreemdelingenwet/2000/BWBR0011823/README.md) wordt de verblijfsvergunning voor bepaalde tijd verleend voor ten hoogste vijf achtereenvolgende jaren en worden bij algemene maatregel van bestuur regels gesteld over de geldigheidsduur van de verblijfsvergunning en de verlenging van de geldigheidsduur van de verblijfsvergunning. Deze regels zijn neergelegd in de [artikelen 3.57 tot en met 3.67](../../../../../AMvB/vreemdelingenbesluit/2000/BWBR0011825/README.md), [3.69](../../../../../AMvB/vreemdelingenbesluit/2000/BWBR0011825/README.md) en [3.70 Vb](../../../../../AMvB/vreemdelingenbesluit/2000/BWBR0011825/README.md). De hoofdregels voor de geldigheidsduur waarvoor de verblijfsvergunning regulier voor bepaalde tijd wordt verleend of verlengd, is neergelegd in [artikel 3.57 Vb](../../../../../AMvB/vreemdelingenbesluit/2000/BWBR0011825/README.md). Van deze hoofdregel wordt, afhankelijk van het verblijfsdoel, afgeweken in de [artikelen 3.58 tot en met 3.67](../../../../../AMvB/vreemdelingenbesluit/2000/BWBR0011825/README.md), [3.69](../../../../../AMvB/vreemdelingenbesluit/2000/BWBR0011825/README.md) en [3.70 Vb](../../../../../AMvB/vreemdelingenbesluit/2000/BWBR0011825/README.md).   
### 3.1  

####Uitzonderingsregels bij eerste toelating

De ten aanzien van de geldigheidsduur geldende regels zijn opgenomen in de [artikelen 3.58 tot en met 3.67 Vb](../../../../../AMvB/vreemdelingenbesluit/2000/BWBR0011825/README.md). De geldigheidsduur van de verblijfsvergunning regulier voor bepaalde duur wordt bij verlening en verlenging ervan vastgesteld op het maximum dat ingevolge het [Vb](../../../../../AMvB/vreemdelingenbesluit/2000/BWBR0011825/README.md) mogelijk is. Als de vreemdeling niet reeds bij het indienen van de aanvraag heeft aangetoond dat aan alle voorwaarden wordt voldaan, maar later, dan wordt bij het vaststellen van de geldigheidsduur uitgegaan van de latere datum waarop alsnog is aangetoond dat aan alle voorwaarden wordt voldaan. Dat de vreemdeling niet reeds bij het indienen van de aanvraag heeft aangetoond aan alle voorwaarden te voldoen, heeft derhalve geen gevolgen voor de totale geldigheidsduur van de te verlenen verblijfsvergunning. De totale geldigheidsduur blijft gelijk aan de geldigheidsduur zoals die zou gelden als reeds bij het indienen van de aanvraag aan alle geldende voorwaarden werd voldaan. Ingevolge [artikel 3.67, tweede lid, Vb](../../../../../AMvB/vreemdelingenbesluit/2000/BWBR0011825/README.md) kan de verblijfsvergunning worden verleend of verlengd met een langere geldigheidsduur, indien de geldigheidsduur van de te verlenen of te verlengen verblijfsvergunning op het moment waarop deze wordt verstrekt ingevolge [artikel 3.57 Vb](../../../../../AMvB/vreemdelingenbesluit/2000/BWBR0011825/README.md) alweer zou zijn geëindigd. Van deze bevoegdheid wordt gebruik gemaakt indien op het moment van beoordeling door de IND de te verlenen of verlengen verblijfsvergunning nog minder dan drie maanden geldig zou zijn. In die gevallen wordt de te verlenen of verlengen verblijfsvergunning één jaar langer geldig gemaakt, te rekenen vanaf het tijdstip waarop de geldigheidsduur van de te verlenen verblijfsvergunning zou zijn verstreken. De bevoegdheid van [artikel 3.67, tweede lid, Vb](../../../../../AMvB/vreemdelingenbesluit/2000/BWBR0011825/README.md) kan alleen worden gebruikt in afwijking van [artikel 3.57 Vb](../../../../../AMvB/vreemdelingenbesluit/2000/BWBR0011825/README.md). Deze bevoegdheid kan dan ook niet worden gebruikt om af te wijken van andere artikelen van het [Vb](../../../../../AMvB/vreemdelingenbesluit/2000/BWBR0011825/README.md), zoals de [artikelen 3.59](../../../../../AMvB/vreemdelingenbesluit/2000/BWBR0011825/README.md), [3.65](../../../../../AMvB/vreemdelingenbesluit/2000/BWBR0011825/README.md), [3.66](../../../../../AMvB/vreemdelingenbesluit/2000/BWBR0011825/README.md), [3.69](../../../../../AMvB/vreemdelingenbesluit/2000/BWBR0011825/README.md), of [3.70 Vb](../../../../../AMvB/vreemdelingenbesluit/2000/BWBR0011825/README.md). Evenmin wordt deze bevoegdheid gebruikt om de in het beleid neergelegde maximale verblijfsduren op te rekken (bijvoorbeeld de maximale verblijfsduur voor studenten, stagiaires, practicanten, onbezoldigd wetenschappelijk onderzoekers en vreemdelingen die arbeid in loondienst verrichten in het kader van een actieprogramma van de EU), of om de geldigheidsduur van de verblijfsvergunning te verlengen terwijl niet meer aan het verblijfsdoel of de voorwaarden wordt voldaan. De verblijfsvergunning van de echtgeno(o)t(e) van de langdurig ingezetene met rechtmatig verblijf in de zin van [artikel 8, onder a dan wel l, Vw](../../../../../wet/vreemdelingenwet/2000/BWBR0011823/README.md) die deze status in een andere lidstaat heeft verkregen, en het minderjarige kind van de echtgeno(o)t(e) of die langdurig ingezetene wordt op grond van [artikel 3.67, derde lid, Vb](../../../../../AMvB/vreemdelingenbesluit/2000/BWBR0011825/README.md), in afwijking van [artikel 3.57 Vb](../../../../../AMvB/vreemdelingenbesluit/2000/BWBR0011825/README.md), verleend en verlengd met een geldigheidsduur die gelijk is aan de duur van de vergunning van de langdurig ingezetene. De geregistreerde partner dan wel ongehuwde partner van de langdurig ingezetene en het kind van die partner worden daarbij gelijk gesteld met de echtgeno(o)t(e) dan wel het kind van die echtgeno(o)t(e).    
### 3.2  

####Afwijkende bepalingen bij verlenging na gezinshereniging

De geldigheidsduur van de verblijfsvergunning regulier voor bepaalde duur wordt bij verlenging ervan vastgesteld op het maximum dat ingevolge het [Vb](../../../../../AMvB/vreemdelingenbesluit/2000/BWBR0011825/README.md) mogelijk is (zie de [artikelen 3.67](../../../../../AMvB/vreemdelingenbesluit/2000/BWBR0011825/README.md), [3.69](../../../../../AMvB/vreemdelingenbesluit/2000/BWBR0011825/README.md) en [3.70 Vb](../../../../../AMvB/vreemdelingenbesluit/2000/BWBR0011825/README.md)). In aanvulling op [artikel 3.67, eerste lid, onder a, Vb](../../../../../AMvB/vreemdelingenbesluit/2000/BWBR0011825/README.md) geldt dat bij verlenging van de geldigheidsduur van een afhankelijke verblijfsvergunning de geldigheidsduur ervan zich niet uitstrekt voorbij de geldigheidsduur van de verblijfsvergunning van de hoofdpersoon, indien de hoofdpersoon een verblijfsvergunning voor bepaalde tijd bezit en zolang de vreemdeling nog niet in aanmerking komt voor een verblijfsvergunning onder een beperking verband houdend met voortgezet verblijf. Het is immers niet de bedoeling de vreemdeling met een afhankelijk verblijfsrecht een sterker verblijfsrecht te geven dan het verblijfsrecht van de hoofdpersoon, zolang de vreemdeling met het afhankelijke verblijfsrecht niet in aanmerking komt voor een verblijfsvergunning regulier bepaalde tijd onder een beperking verband houdend met voortgezet verblijf. Ten aanzien van de toepassing van [artikel 3.67 Vb](../../../../../AMvB/vreemdelingenbesluit/2000/BWBR0011825/README.md) wordt verwezen naar B1/3.1.     
### 4  

####Afwijzingsgronden verblijfsvergunning bepaalde tijd

Ingevolge [artikel 16, eerste lid, Vw](../../../../../wet/vreemdelingenwet/2000/BWBR0011823/README.md) kan een aanvraag tot het verlenen van een verblijfsvergunning regulier voor bepaalde tijd worden afgewezen, indien: 

a. de vreemdeling niet beschikt over een geldige mvv die overeenkomt met het verblijfsdoel waarvoor de verblijfsvergunning is aangevraagd;  

b. de vreemdeling niet beschikt over een geldig document voor grensoverschrijding;  

c. de vreemdeling niet zelfstandig en duurzaam beschikt over voldoende middelen van bestaan dan wel indien de persoon bij wie de vreemdeling wil verblijven, niet zelfstandig en duurzaam beschikt over voldoende middelen van bestaan;  

d. de vreemdeling een gevaar vormt voor de openbare orde of nationale veiligheid;  

e. de vreemdeling niet bereid is om medewerking te verlenen aan een medisch onderzoek naar een ziekte aangewezen bij of krachtens de Infectieziektewet, ter bescherming van de volksgezondheid of een medische behandeling tegen een dergelijke ziekte te ondergaan;  

f. de vreemdeling voor een werkgever arbeid verricht, zonder dat aan de [Wav](../../../../../wet/wet/arbeid/vreemdelingen/BWBR0007149/README.md) is voldaan; of  

g. de vreemdeling niet voldoet aan de beperking, verband houdende met het doel waarvoor hij wil verblijven.  

h. de vreemdeling, die niet behoort tot een der categorieën, bedoeld in [artikel 17, eerste lid, Vw](../../../../../wet/vreemdelingenwet/2000/BWBR0011823/README.md) na verkrijging van rechtmatig verblijf in Nederland inburgeringsplichtig zou zijn op grond van de [artikelen 3](../../../../../wet/wet/inburgering/BWBR0020611/README.md) en [5 Wet inburgering](../../../../../wet/wet/inburgering/BWBR0020611/README.md) en niet beschikt over kennis op basisniveau van de Nederlandse taal en de Nederlands maatschappij.    Op grond van [artikel 16, tweede lid, Vw](../../../../../wet/vreemdelingenwet/2000/BWBR0011823/README.md) zijn in het [Vb](../../../../../AMvB/vreemdelingenbesluit/2000/BWBR0011825/README.md) regels gesteld over de toepassing van deze gronden.   In het hierna volgende zullen de afzonderlijke afwijzingsgronden worden toegelicht.    
### 4.1  

####Mvv-vereiste

Ingevolge [artikel 16, eerste lid, onder a, Vw](../../../../../wet/vreemdelingenwet/2000/BWBR0011823/README.md) kan een aanvraag tot het verlenen van een verblijfsvergunning voor bepaalde tijd als bedoeld in [artikel 14 Vw](../../../../../wet/vreemdelingenwet/2000/BWBR0011823/README.md) worden afgewezen indien de vreemdeling niet beschikt over een geldige mvv die overeenkomt met het verblijfsdoel waarvoor de verblijfsvergunning is aangevraagd. Als hoofdregel schrijft [artikel 3.71 Vb](../../../../../AMvB/vreemdelingenbesluit/2000/BWBR0011825/README.md) voor dat de aanvraag tot het verlenen van de verblijfsvergunning voor bepaalde tijd, bedoeld in [artikel 14 Vw](../../../../../wet/vreemdelingenwet/2000/BWBR0011823/README.md) wordt afgewezen, indien de vreemdeling niet beschikt over een geldige mvv.  Alleen de aanvraag tot het verlenen van een reguliere verblijfsvergunning voor bepaalde tijd, als bedoeld in [artikel 14 Vw](../../../../../wet/vreemdelingenwet/2000/BWBR0011823/README.md) kan worden afgewezen op grond van het ontbreken van een mvv. Dat betekent dat het ontbreken van een mvv geen betekenis heeft voor de beoordeling van de volgende aanvragen: 

* aanvragen tot het verlenen of wijzigen van een verblijfsvergunning regulier voor onbepaalde tijd (zie [artikel 20 Vw](../../../../../wet/vreemdelingenwet/2000/BWBR0011823/README.md));  

* een verblijfsvergunning asiel voor bepaalde tijd (zie [artikel 28 Vw](../../../../../wet/vreemdelingenwet/2000/BWBR0011823/README.md));  

* een verblijfsvergunning asiel voor onbepaalde tijd (zie [artikel 33 Vw](../../../../../wet/vreemdelingenwet/2000/BWBR0011823/README.md)).     Het ontbreken van een mvv is evenmin van betekenis bij de vraag of een verblijfsvergunning regulier voor bepaalde tijd aan de volgende categorieën ambtshalve verleend kan worden: 

* aan de alleenstaande minderjarige asielzoeker (zie B14);  

* aan de vreemdeling die in aanmerking komt voor een verblijfsvergunning onder de beperking ‘verblijf als meerderjarige ex-bama, als bedoeld in B14/2.10.3.3;  

* de vreemdeling die buiten zijn schuld Nederland niet kan verlaten (zie B14);  

* de asielzoeker die drie jaren in procedure is (zie B14);  

* aan de vreemdeling die in aanmerking komt voor een verblijfsvergunning in het kader van de Regeling afwikkeling nalatenschap Vw (oud), als bedoeld in B14/5.      
### 4.1.1  

####Vrijstellingen

### *Vrijstelling op grond van de Vw* 

Een aanvraag tot het verlenen van een verblijfsvergunning voor bepaalde tijd als bedoeld in [artikel 14 Vw](../../../../../wet/vreemdelingenwet/2000/BWBR0011823/README.md) wordt ingevolge [artikel 17, eerste lid, Vw](../../../../../wet/vreemdelingenwet/2000/BWBR0011823/README.md) niet afgewezen wegens het ontbreken van een geldige mvv, indien het betreft: 

a. de vreemdeling die de nationaliteit bezit van één der door de Minister van BuZa aan te wijzen landen; 
### *Toelichting* 

Deze landen zijn: Australië, België, Bulgarije, Canada, Cyprus, Denemarken, Duitsland, Estland, Finland, Frankrijk, Griekenland, Hongarije, Ierland, Italië, Japan, Letland, Liechtenstein, Litouwen, Luxemburg, Malta, Monaco, Nieuw-Zeeland, Noorwegen, Oostenrijk, Polen, Portugal, Roemenië, Slovenië, Slowakije, Spanje, Tsjechië, Vaticaanstad, het Verenigd Koninkrijk, de Verenigde Staten van Amerika, IJsland, Zuid-Korea, Zweden en Zwitserland. Voor vreemdelingen uit deze landen staat echter wel de mogelijkheid open om bij een Nederlandse diplomatieke vertegenwoordiging in het buitenland onverplicht een mvv aan te vragen ten einde hun verblijfsaanspraken vooraf te laten toetsen, zodat ook zij vroegtijdig weten of hun verblijfsrecht toekomt.  

b. de gemeenschapsonderdaan, voorzover niet reeds vrijgesteld op grond van een aanwijzing, als bedoeld onder a; 
### *Toelichting* 

Een gemeenschapsonderdaan heeft geen verblijfsvergunning nodig om rechtmatig in Nederland te verblijven. Een gemeenschapsonderdaan ontleent zijn verblijfsrecht immers rechtstreeks aan het gemeenschapsrecht. Ook van belang is dat de vreemdeling die niet zelf onderdaan is van een lidstaat van de EU, EER of Zwitserland, maar die wel rechtstreeks verblijfsrecht aan het gemeenschapsrecht ontleent, bijvoorbeeld als echtgeno(o)t(e), kind, partner of (schoon)ouder van een gemeenschapsonderdaan, vrijgesteld is van het mvv-vereiste (zie de definitiebepaling van gemeenschapsonderdaan in [artikel 1 Vw](../../../../../wet/vreemdelingenwet/2000/BWBR0011823/README.md)).  

c. de vreemdeling voor wie het gelet op diens gezondheidstoestand niet verantwoord is om te reizen; 
### *Toelichting* 

Voor deze vrijstelling dient beoordeeld te worden of de vreemdeling, al dan niet onder voorwaarden, in staat is te reizen. Omstandigheden die de feitelijke toegankelijkheid van de medische zorg betreffen, worden niet betrokken bij de beoordeling. Hierbij wordt aangesloten bij B8/3.4. Voor de procedurele aspecten wordt in dit kader verwezen naar B8/3.  

d. de vreemdeling die slachtoffer of getuige-aangever is van mensenhandel; 
### *Toelichting* 

Het Nederlandse beleid is er op gericht de opsporing en vervolging van hen die zich aan mensenhandel schuldig maken, zoveel mogelijk te bevorderen. In dat opzicht is van groot belang dat slachtoffers en getuigen van mensenhandel aangifte doen van mensenhandel en dat slachtoffers op andere wijze medewerking verlenen aan een strafrechtelijk opsporings- of vervolgingsonderzoek naar of berechting in feitelijke aanleg van de verdachte van het strafbare feit bedoeld in [artikel 273f van het WvSr](../../../../../wet/wet/van/3/maart/1881/BWBR0001854/README.md). Met de verblijfsregeling zoals neergelegd n [artikel 3.48 Vb](../../../../../AMvB/vreemdelingenbesluit/2000/BWBR0011825/README.md) wordt beoogd te voorkomen dat het slachtoffer of de getuige van mensenhandel afziet van het doen van aangifte of dat het slachtoffer afziet van het op andere wijze verlenen van medewerking aan een strafrechtelijk opsporings- of vervolgingsonderzoek, uit vrees Nederland te worden uitgezet als illegale vreemdeling. In dat verband wordt er op gewezen dat het slachtoffer of de getuige ingevolge [artikel 8, onder k, Vw](../../../../../wet/vreemdelingenwet/2000/BWBR0011823/README.md) gedurende een bedenktijd van maximaal drie maanden rechtmatig verblijf in Nederland kan verkrijgen. In dat geval wordt nog geen verblijfsvergunning verleend. Ingeval het noodzakelijk is dat de getuige-aangever in Nederland verblijft nadat de aangifte is gedaan, kan de in [artikel 3.48 Vb](../../../../../AMvB/vreemdelingenbesluit/2000/BWBR0011825/README.md) bedoelde verblijfsvergunning worden verleend zolang dat in het belang van de opsporing en vervolging van mensenhandel noodzakelijk is. Aan het slachtoffer van mensenhandel die aangifte doet of op andere wijze medewerking verleend aan een strafrechtelijk opsporings- of vervolgingsonderzoek naar of berechting in feitelijke aanleg van de verdachte van het strafbare feit bedoeld in [artikel 273f van het WvSr](../../../../../wet/wet/van/3/maart/1881/BWBR0001854/README.md), kan de in [artikel 3.48 Vb](../../../../../AMvB/vreemdelingenbesluit/2000/BWBR0011825/README.md) bedoelde verblijfsvergunning worden verleend zolang er nog sprake is van een strafrechtelijk opsporings- of vervolgingsonderzoek, dan wel de berechting in feitelijke aanleg van de verdachte nog niet heeft plaatsgevonden. Het mvv-vereiste wordt hierbij niet tegengeworpen. In het geval van de getuige-aangever kan de verblijfsvergunning eerst worden verleend, indien het OM de aanwezigheid van de getuige-aangever in Nederland gewenst acht voor het opsporings- en vervolgingsonderzoek. Ook in die situatie wordt het mvv-vereiste niet tegengeworpen. Er dient wel proces verbaal van de aangifte opgemaakt te zijn.  

e. de vreemdeling die onmiddellijk voorafgaande aan de aanvraag in het bezit was van een verblijfsvergunning voor bepaalde tijd als bedoeld in [artikel 28 Vw](../../../../../wet/vreemdelingenwet/2000/BWBR0011823/README.md) dan wel van een verblijfsvergunning voor onbepaalde tijd als bedoeld in [artikel 33 Vw](../../../../../wet/vreemdelingenwet/2000/BWBR0011823/README.md);  

f. de vreemdeling die tijdig een aanvraag heeft ingediend tot wijziging van een verblijfsvergunning; 
### *Toelichting e en f* 

Het mvv-vereiste is niet van toepassing op de vreemdeling die onmiddellijk voorafgaande aan de aanvraag tot het verlenen van een verblijfsvergunning regulier in het bezit was van een verblijfsvergunning asiel voor bepaalde of voor onbepaalde tijd. Het ontbreken van een mvv wordt evenmin tegengeworpen aan de vreemdeling die een aanvraag indient om wijziging van het verblijfsdoel. Hierbij is van belang dat er geen onderscheid wordt gemaakt naar het soort verblijfsdoel. De vrijstelling geldt bijvoorbeeld ook indien een vreemdeling twee maanden in het bezit geweest is van een verblijfsvergunning asiel voor bepaalde tijd op grond van [artikel 29, eerste lid, onder d, Vw](../../../../../wet/vreemdelingenwet/2000/BWBR0011823/README.md) en vervolgens in aanmerking wenst te komen voor verlening van een verblijfsvergunning regulier voor bepaalde tijd. Voor de beoordeling of er sprake is van voortzetting van verblijf is dan niet van belang of de eerdere vergunning verlengd zou zijn of dat de vergunning na twee maanden is ingetrokken in verband met een wijziging in de situatie in het land van herkomst. Van belang is wel dat de aanvraag tot wijziging van het verblijfsdoel tijdig, dat wil zeggen in ieder geval niet later dan twee jaar na afloop van de geldigheidsduur van de eerdere verblijfsvergunning, ontvangen is (zie [artikel 3.82 Vb](../../../../../AMvB/vreemdelingenbesluit/2000/BWBR0011825/README.md) en B1/5.1).  

g. de vreemdeling die behoort tot een bij algemene maatregel van bestuur aangewezen categorie;  

h. de vreemdeling die houder is van een EG-verblijfsvergunning voor langdurig ingezetenen die is afgegeven door een andere staat die partij is bij het EG-verdrag, dan wel de echtgenoot of het minderjarig kind is van die houder, in geval het gezin reeds was gevormd in die andere staat;   De geregistreerde partner dan wel ongehuwde partner van de langdurig ingezetene en het kind van die partner worden daarbij gelijk gesteld met de echtgeno(o)t(e) dan wel het kind van die echtgeno(o)t(e). 
### *Vrijstellingen op grond van het Vb* 

Ingevolge artikel [artikel 3.71, tweede lid, Vb](../../../../../AMvB/vreemdelingenbesluit/2000/BWBR0011825/README.md) kan van het vereiste van een geldige mvv vrijgesteld worden, de vreemdeling: 

a. die voor het bereiken van het negentiende levensjaar vijf achtereenvolgende jaren rechtmatig verblijf in Nederland heeft gehad als bedoeld in [artikel 8, onder a tot en met e dan wel l, Vw](../../../../../wet/vreemdelingenwet/2000/BWBR0011823/README.md) of als Nederlander en in die periode niet het hoofdverblijf buiten Nederland heeft verplaatst; 
### *Toelichting* 

De vreemdeling die voor diens negentiende levensjaar ten minste vijf achtereenvolgende jaren rechtmatig in Nederland heeft verbleven op grond van [artikel 8, onder a tot en met e, dan wel l, Vw](../../../../../wet/vreemdelingenwet/2000/BWBR0011823/README.md) kan in aanmerking komen voor wedertoelating tot Nederland. Indien de vreemdeling minderjarig is kan een reguliere verblijfsvergunning voor bepaalde tijd worden verleend. Indien de vreemdeling meerderjarig is kan een reguliere verblijfsvergunning voor onbepaalde tijd worden verleend. Hiermee verhoudt zich niet dat het mvv-vereiste wordt tegengeworpen. Dit onderdeel komt grotendeels overeen met artikel 52a, onderdeel g, van het voormalige Vb, met dien verstande dat toegevoegd is de categorie vreemdelingen die in diezelfde periode geheel of gedeeltelijk als Nederlander in Nederland hebben verbleven. Het is redelijk laatstgenoemde vreemdelingen niet anders te behandelen om de enkele reden dat het rechtmatig verblijf geheel of gedeeltelijk als Nederlander in Nederland is doorgebracht.  

b. van twaalf jaar of jonger, die in Nederland is geboren en naar het oordeel van de Minister feitelijk is blijven behoren tot het gezin van een ouder die: 

* sedert het moment van geboorte van de vreemdeling rechtmatig verblijf in Nederland heeft op grond van [artikel 8, onder a tot en met e, dan wel l, Vw](../../../../../wet/vreemdelingenwet/2000/BWBR0011823/README.md) of als Nederlander; of  

* op het moment van de geboorte van de vreemdeling rechtmatig verblijf in Nederland had op grond van [artikel 8, onder f tot en met k, Vw](../../../../../wet/vreemdelingenwet/2000/BWBR0011823/README.md) en die sedertdien aansluitend rechtmatig verblijf op grond van artikel 8, onder a tot en met e, dan wel l, Vw heeft, voor zover geen van beiden het hoofdverblijf buiten Nederland heeft verplaatst.   
### *Toelichting* 

Kinderen van twaalf jaar of jonger die in Nederland zijn geboren, vanaf dat moment onafgebroken in Nederland woonachtig zijn en naar het oordeel van de Minister feitelijk zijn blijven behoren tot het gezin van een van de ouders die sinds de geboorte van het kind in Nederland verblijft op grond van een verblijfsvergunning, komen in aanmerking voor een verblijfsvergunning indien zij feitelijk (zijn blijven) behoren tot het gezin van die ouder. Als hoofdregel geldt dat één van de ouders binnen drie dagen na de geboorte van het kind een aanvraag ten behoeve van het kind moet indienen om het verblijfsrecht mede geldig te maken voor het kind. Is het kind evenwel niet direct na de geboorte aangemeld dan kan tot en met de leeftijd van twaalf jaar alsnog een aanvraag worden ingediend. In dat geval kan de verblijfsvergunning worden verleend indien naar het oordeel van de Minister genoegzaam is aangetoond dat het kind vanaf de geboorte onafgebroken in Nederland heeft verbleven en feitelijk is blijven behoren tot het gezin van de ouder die houder is van een verblijfsvergunning. Gelet op het feit dat deze kinderen in Nederland zijn geboren, is het niet rechtvaardig om de aanvraag af te wijzen omdat het kind niet in het bezit is van een geldige mvv. Hetzelfde geldt ten aanzien van kinderen die in Nederland zijn geboren uit een ouder die op het moment van die geboorte rechtmatig in Nederland verbleef, al dan niet in afwachting van een (nadere) beslissing op de aanvraag tot het verlenen van een verblijfsvergunning, en die aansluitend op dat rechtmatige verblijf in het bezit is gesteld van een verblijfsvergunning. Van dat kind wordt evenmin verlangd dat het met die ouder vertrekt naar het land van herkomst om daar de beslissing op de mvv-aanvraag af te wachten. Tot de hier bedoelde categorie behoren onder meer de kinderen die tijdens de procedure in Nederland worden geboren uit een ouder die aansluitend op die procedure in het bezit wordt gesteld van een verblijfsvergunning. Tevens zijn vrijgesteld andere kinderen die in Nederland zijn geboren op een moment waarop de ouder op een der andere in [artikel 8 Vw](../../../../../wet/vreemdelingenwet/2000/BWBR0011823/README.md) genoemde gronden rechtmatig in Nederland verbleef, bijvoorbeeld in verband met de aangifte van mensenhandel, of tijdens de vrije termijn, en die aansluitend op dat rechtmatige verblijf in het bezit is gesteld van een verblijfsvergunning.  

c. die in Nederland verblijft op grond van een geprivilegieerde status als gezinslid van een in Nederland geaccrediteerd personeelslid van een buitenlandse diplomatieke of consulaire post die zelf in aanmerking komt voor de verblijfsvergunning voor onbepaalde tijd, bedoeld in [artikel 21a Vw](../../../../../wet/vreemdelingenwet/2000/BWBR0011823/README.md); 
### *Toelichting* 

Onderdeel k ziet op feitelijk in Nederland verblijvende afhankelijke gezinsleden van geaccrediteerde personeelsleden van een buitenlandse diplomatieke of consulaire missie in Nederland. Geaccrediteerde personeelsleden van een buitenlandse diplomatieke of consulaire missie en hun afhankelijke gezinsleden bezitten een bijzondere status op grond van het Diplomatenverdrag of het Consulaire verdrag. De verblijfsstatus van de hoofdpersoon is bepalend voor de status van afhankelijke gezinsleden. Indien de uitgezonden status van de hoofdpersoon komt te vervallen, vervalt daarmee tevens de uitgezonden status van de afhankelijke gezinsleden. De afhankelijke gezinsleden die tien jaar of langer bij de hoofdpersoon in Nederland verblijven komen – evenals de hoofdpersoon – onder omstandigheden in aanmerking voor een verblijfsvergunning voor onbepaalde tijd (zie B12). Na beëindiging van de bijzondere geprivilegieerde status van de hoofdpersoon kan het voorkomen dat de geprivilegieerde hoofdpersoon wel in aanmerking komt voor een verblijfsvergunning voor onbepaalde tijd, maar één of meer van de afhankelijke gezinsleden niet. Dit kan het geval zijn indien één of meer van de afhankelijke gezinsleden nog minderjarig is of als één of meer van de afhankelijke gezinsleden niet minimaal tien aaneengesloten jaren in Nederland heeft verbleven op basis van een bijzondere geprivilegieerde status. Indien deze afhankelijke gezinsleden op grond van het nationale vreemdelingenrecht in aanmerking kunnen komen voor een verblijfsvergunning voor bepaalde tijd als bedoeld in [artikel 14 Vw](../../../../../wet/vreemdelingenwet/2000/BWBR0011823/README.md) met als doel gezinshereniging, geldt vrijstelling van het mvv-vereiste. Deze vrijstelling houdt verband met het feit dat sprake is van eerder (langdurig) verblijfsrecht op grond van een bijzondere geprivilegieerde status, het feit dat tijdig om verblijfsrecht op grond van de [Vw](../../../../../wet/vreemdelingenwet/2000/BWBR0011823/README.md) is verzocht en het feit dat de vreemdeling in aanmerking komt voor een verblijfsvergunning regulier voor bepaalde tijd met als doel gezinshereniging bij de hoofdpersoon. Gelet hierop is het niet redelijk van deze afhankelijke gezinsleden een mvv te verlangen. Personeelsleden van internationale organisaties en hun afhankelijke gezinsleden bezitten een bijzondere status (de uitgezonden status) op grond van de Zetelovereenkomsten, waarin onder andere bepalingen zijn opgenomen omtrent hun verblijfsrechtelijke positie. Deze personeelsleden en hun meerderjarige afhankelijke gezinsleden kunnen onder omstandigheden in aanmerking komen voor een verblijfsvergunning voor onbepaalde tijd (zie B12). Het kan voorkomen dat de hoofdpersoon wel in aanmerking komt voor een verblijfsvergunning voor onbepaalde tijd, maar één of meer van de afhankelijke gezinsleden niet. Indien deze afhankelijke gezinsleden op grond van het nationale vreemdelingenrecht in aanmerking kunnen komen voor een verblijfsvergunning voor bepaalde tijd als bedoeld in [artikel 14 Vw](../../../../../wet/vreemdelingenwet/2000/BWBR0011823/README.md) met als doel gezinshereniging, geldt vrijstelling van het mvv-vereiste. Onderdeel c ziet niet op de afhankelijke gezinsleden van geaccrediteerde personeelsleden van een internationale organisatie. Echter, ten aanzien van hen geldt evenzeer dat sprake is van eerder (langdurig) verblijfsrecht op grond van een bijzondere geprivilegieerde status, dat tijdig om verblijfsrecht op grond van de [Vw](../../../../../wet/vreemdelingenwet/2000/BWBR0011823/README.md) is verzocht en dat de vreemdeling in aanmerking komt voor een verblijfsvergunning regulier voor bepaalde tijd met als doel gezinshereniging bij de hoofdpersoon. Daarom is evenmin redelijk van hen een mvv te verlangen. Daarmee wordt voor deze categorie toepassing gegeven aan [artikel 3.71, vierde lid, Vb](../../../../../AMvB/vreemdelingenbesluit/2000/BWBR0011825/README.md).  

d. die ten minste zeven jaren werkzaam is of is geweest op een Nederlands zeeschip of een mijnbouwinstallatie op het continentaal plat; 
### *Toelichting* 

Onderdeel l ziet op bepaalde categorieën buitenlandse werknemers in de internationale sector van de arbeidsmarkt. De [Vw](../../../../../wet/vreemdelingenwet/2000/BWBR0011823/README.md) is niet van toepassing op buitenlandse werknemers aan boord van Nederlandse zeeschepen of mijnbouwinstallaties op het Nederlandse deel van het continentaal plat, omdat werknemers in deze sectoren van de internationale arbeidsmarkt niet werkzaam zijn op Nederlands grondgebied. Deze vreemdelingen komen derhalve in beginsel niet in aanmerking voor een verblijfsvergunning. Er zijn echter enkele specifieke regelingen met betrekking tot de vergunningverlening met het oog op verlof, gezinshereniging en gezinsvorming, werkloosheid en werk op het Nederlandse grondgebied voor vreemdelingen die een arbeidsverleden van zeven jaren of langer in deze sectoren van de internationale arbeidsmarkt hebben (zie [artikel 3.34 tot en met 3.38 Vb](../../../../../AMvB/vreemdelingenbesluit/2000/BWBR0011825/README.md) en B5). Gelet op het feit dat deze vreemdelingen veelal niet beschikken over een vaste woon- of verblijfplaats in het buitenland, geacht worden verblijf te houden aan boord van het Nederlandse zeeschip of de mijnbouwinstallatie op het Nederlandse deel van het continentaal plat, en reeds zeven jaren in deze positie verkeren, is het redelijk van hen niet te verlangen dat zij terugkeren naar het land van herkomst om aldaar een mvv aan te vragen. Omdat op vreemdelingen die werkzaam zijn in de internationale luchtvaart, het internationale wegtransport of de internationale binnenscheepvaart onder bepaalde voorwaarden de [Wav](../../../../../wet/wet/arbeid/vreemdelingen/BWBR0007149/README.md) en de [Vw](../../../../../wet/vreemdelingenwet/2000/BWBR0011823/README.md) wel van toepassing zijn, zijn die vreemdelingen niet vrijgesteld van het mvv-vereiste.  

e. die in aanmerking komt voor een verblijfsvergunning op grond van het Associatiebesluit 1/80; 
### *Toelichting* 

Dit onderdeel heeft betrekking op vreemdelingen die in aanmerking komen voor een verblijfsvergunning op grond van het Associatiebesluit 1/80. Deze zijn vrijgesteld van het mvv-vereiste. Het Associatiebesluit 1/80 geeft rechten aan Turkse werknemers die behoren tot de legale arbeidsmarkt van een lidstaat. Ingevolge de jurisprudentie van het Hof van Justitie houdt het recht zoals neergelegd in het Associatiebesluit 1/80 om na een bepaalde periode van legale arbeid de arbeid voort te kunnen zetten, noodzakelijkerwijs in dat de betrokken vreemdeling een recht van verblijf heeft. Volgens het Hof wordt aan de erkenning van die rechten door artikel 6 van het Associatiebesluit 1/80 niet de voorwaarde gesteld dat het legale karakter van de arbeid door de Turkse werknemer wordt gestaafd door het bezit van een specifiek administratief document, zoals een verblijfsvergunning. Als wordt vastgesteld dat een Turkse werknemer behoort tot de legale arbeidsmarkt en uit dien hoofde recht heeft op een verblijfsvergunning kan het ontbreken van een geldige mvv hem niet worden tegengeworpen. In de meeste gevallen zal de desbetreffende werknemer echter verkeren in een situatie van voortzetting van verblijf of reeds op grond van enige andere vrijstelling van het mvv-vereiste zijn vrijgesteld. Voor de volledigheid zij opgemerkt dat verblijfsrechten niet slechts uit artikel 6, maar ook uit enkele andere artikelen van het Associatiebesluit 1/80 kunnen voortvloeien.  

f. die in aanmerking komt voor terugkeer naar Nederland op grond van [artikel 8 van de Remigratiewet](../../../../../wet/remigratiewet/BWBR0010424/README.md); 
### *Toelichting* 

Dit onderdeel heeft betrekking op de vreemdeling die met gebruikmaking van de terugkeeroptie van [artikel 8 van de Remigratiewet](../../../../../wet/remigratiewet/BWBR0010424/README.md) een verblijfsvergunning aanvraagt. Hierbij gaat het zowel om de ouder als het (meerderjarige) kind die eerder in Nederland hebben verbleven. Door de verwijzing naar artikel 8 van de Remigratiewet (en daarmee tevens naar het [Uitvoeringsbesluit Remigratiewet](../../../../../AMvB/uitvoeringsbesluit/remigratiewet/BWBR0011222/README.md)) is verzekerd dat de vrijstelling alleen van toepassing is op de vreemdeling die voor de terugkeeroptie van artikel 8 van de Remigratiewet in aanmerking komt. Deze bepaling ziet derhalve niet op de vreemdeling die op grond van eerdere of andere remigratieregelingen is teruggekeerd naar zijn land van herkomst en die wil terugkeren naar Nederland. De vreemdeling die binnen één jaar na remigratie uit Nederland op grond van de Remigratiewet een aanvraag om verblijf in Nederland indient en die direct voorafgaande aan de remigratie uit Nederland gedurende ten minste drie achtereenvolgende jaren rechtmatig in Nederland heeft verbleven op grond van een verblijfsvergunning, komt op grond van de terugkeeroptie van artikel 8 van de Remigratiewet in aanmerking voor een verblijfsvergunning. Uit [artikel 10, eerste lid, onder b, van het Uitvoeringsbesluit Remigratiewet](../../../../../AMvB/uitvoeringsbesluit/remigratiewet/BWBR0011222/README.md) volgt dat alleen voor de terugkeeroptie in aanmerking komt, de vreemdeling die drie jaar in Nederland heeft verbleven op grond van een verblijfsvergunning onder een beperking van niet-tijdelijke aard. De beperkingen van tijdelijke aard zijn voor het bepaalde bij en krachtens de Remigratiewet geregeld in de [Regeling Aanwijzing vreemdelingen wegens verblijf voor een tijdelijk doel](../../../../../ministeriele-regeling/regeling/aanwijzing/vreemdelingen/wegens/verblijf/voor/een/tijdelijk/doel/BWBR0011235/README.md) (Stcrt. 2000, 62). Uiteraard is de verwijzing naar artikel 8 van de Remigratiewet alleen van belang voorzover daaruit het verlenen van een verblijfsvergunning voor bepaalde tijd voortvloeit. In andere gevallen kan de vreemdeling op grond van deze terugkeeroptie een verblijfsvergunning voor onbepaalde tijd worden verleend. In het laatste geval kan de desbetreffende aanvraag niet worden afgewezen wegens het ontbreken van een mvv. Overigens verdient het de voorkeur dat deze vreemdelingen vóór hun terugkeer naar Nederland een mvv aanvragen. Artikel 8 van de Remigratiewet heeft ook betrekking op kinderen van vreemdelingen. Ook deze kinderen kunnen van de terugkeeroptie gebruikmaken en zijn daarmee vrijgesteld van het mvv-vereiste. Concreet betekent dit, dat vrijgesteld is de vreemdeling die direct voorafgaande aan de remigratie als minderjarig kind van de ouder in Nederland heeft verbleven op grond van een verblijfsvergunning of als Nederlander en binnen een jaar na de remigratie op grond van artikel 8 van de Remigratiewet met de ouder naar Nederland terugkeert. Tevens is vrijgesteld de vreemdeling die binnen een jaar na de remigratie meerderjarig is geworden en vervolgens zelfstandig naar Nederland terugkeert.  

g. die in Nederland verblijft, bij de rechtbank te ’s-Gravenhage een verzoek heeft ingediend tot vaststelling van zijn Nederlanderschap dat naar het oordeel van de Minister niet klaarblijkelijk van elke grond ontbloot is; 
### *Toelichting* 

De persoon die feitelijk in Nederland verblijft en bij de rechtbank te ’s-Gravenhage een verzoek ingevolge [artikel 17, eerste lid, Rwn](../../../../../rijkswet/rijkswet/op/het/nederlanderschap/BWBR0003738/README.md) heeft ingediend tot vaststelling van zijn vermeende Nederlanderschap, wordt in het algemeen niet uitgezet indien dat verzoek naar het oordeel van de Minister niet klaarblijkelijk van elke grond ontbloot is. In dat geval kan de betrokkene, onder omstandigheden, in aanmerking komen voor een reguliere verblijfsvergunning, in afwachting van de beslissing op het verzoek. Gelet op het feit dat de verzoeken van deze personen niet klaarblijkelijk van elke grond ontbloot zijn en zij veelal lange tijd in Nederland verblijven voordat twijfels over de Nederlandse nationaliteit ontstonden, is het niet redelijk van hen te verlangen dat zij terugkeren naar het land van herkomst om aldaar een mvv aan te vragen en kunnen zij in het bezit worden gesteld van een verblijfsvergunning.  

h. die tijdelijke bescherming heeft en in aanmerking komt voor de verblijfsvergunning voor bepaalde tijd, bedoeld in [artikel 14 Vw](../../../../../wet/vreemdelingenwet/2000/BWBR0011823/README.md), onder een beperking als bedoeld in [artikel 3.30](../../../../../AMvB/vreemdelingenbesluit/2000/BWBR0011825/README.md) of [3.31 Vb](../../../../../AMvB/vreemdelingenbesluit/2000/BWBR0011825/README.md). 
### *Toelichting* 

Dit onderdeel p is het gevolg van de implementatie per 15 februari 2005 van de Richtlijn 2001/55. Ingevolge artikel 12 van deze richtlijn staan de lidstaten personen die tijdelijke bescherming genieten toe om, voor een periode die niet langer is dan die van hun tijdelijke bescherming, werkzaam te zijn in loondienst of als zelfstandige. Daarbij mogen de lidstaten om redenen van arbeidsmarktbeleid voorrang geven aan EU-burgers en onderdanen van staten die gebonden zijn aan de EER overeenkomst, en aan de onderdanen van derde landen die legaal in de EU verblijven en een werkloosheidsuitkering ontvangen. Het op grond van het ontbreken van een mvv afwijzen van de aanvraag om een verblijfsvergunning regulier voor het verrichten van arbeid van de tijdelijk beschermde vreemdeling is niet verenigbaar met het geclausuleerde recht op arbeid in de richtlijn. Om die reden krijgt de tijdelijk beschermde die in aanmerking komt voor een verblijfsvergunning regulier voor bepaalde tijd, onder een beperking die verband houdt met het verrichten van arbeid in loondienst of als zelfstandige, vrijstelling van het mvv-vereiste. Dit laat onverlet dat er een wezenlijk Nederlands belang moet zijn gediend met het verrichten van die arbeid. De vrijstelling is derhalve niet van toepassing indien voor de desbetreffende soort arbeid voorrang kan worden gegeven aan EU- en EER-burgers of legaal verblijvende derdelanders met een werkloosheidsuitkering. Zie tenslotte het [derde lid van artikel 3.71 Vb](../../../../../AMvB/vreemdelingenbesluit/2000/BWBR0011825/README.md): de tijdelijk beschermde vreemdeling die in aanmerking komt voor een verblijfsvergunning voor bepaalde tijd met als doel het verrichten van arbeid in loondienst als geestelijk voorganger of godsdienstleraar is (in afwijking van artikel 3.71, derde lid, Vb) eveneens vrijgesteld van het mvv-vereiste.  

i. die houder is van een verblijfsvergunning voor onderzoekers in de zin van Richtlijn 2005/71 afgegeven door een andere staat die Partij is bij het EG-verdrag dan wel de echtgenoot, partner of het minderjarig kind is van die houder, in geval het gezin reeds was gevormd in die andere staat. 
### *Toelichting* 

Deze vrijstelling strekt ertoe de mobiliteit voor wetenschappelijk onderzoekers tussen lidstaten te vergemakkelijken. Deze uitzondering geldt enkel voor onderzoekers die reeds in het bezit zijn van een verblijfsvergunning voor het verrichten van onderzoek in de zin van de richtlijn die is afgegeven door een ander lidstaat. Deze uitzondering geldt ook voor gezinsleden (echtgenoot, partner, minderjarig kind) van de onderzoeker, met dien verstande dat het gezin reeds dient te zijn gevormd in de ander lidstaat.  

j. die binnen drie maanden nadat aan de hoofdpersoon een verblijfsvergunning voor bepaalde tijd is verleend, een aanvraag heeft ingediend tot het verlenen van een verblijfsvergunning voor bepaalde tijd als bedoeld in [artikel 14 van de Wet](../../../../../wet/vreemdelingenwet/2000/BWBR0011823/README.md), onder een beperking verband houdend met gezinshereniging, voor zover de gezinsband reeds bestond voordat de hoofdpersoon in Nederland hoofdverblijf had en er geen gezinshereniging mogelijk is in een derde land waarmee de vreemdeling of de hoofdpersoon bijzondere banden heeft. 
### *Toelichting* 

Een gezinslid van een houder van een verblijfsvergunning asiel voor bepaalde tijd komt op grond van [artikel 29, eerste lid, onder e en f, van de Vw 2000](../../../../../wet/vreemdelingenwet/2000/BWBR0011823/README.md) onder bepaalde voorwaarden eveneens in aanmerking voor een verblijfsvergunning asiel. Het gezinslid dat niet voldoet aan alle in voornoemd artikel genoemde voorwaarden kan, onder bepaalde voorwaarden in het bezit worden gesteld van een verblijfsvergunning regulier. Een van de voorwaarden is dat het gezinslid in het bezit is van een mvv. Uit de toelichting op de wijziging van [artikel 3.71 Vb](../../../../../AMvB/vreemdelingenbesluit/2000/BWBR0011825/README.md) van 24 april 2009 blijkt dat deze voorwaarde, in situaties waarin het gezinslid enkel door het bezit van een andere nationaliteit dan de hoofdpersoon, mogelijk tot – bij nader inzien – onbillijk te achten situaties leidt, met name in het geval dat het gezinslid dat tegelijk met de hoofdpersoon naar Nederland is gekomen om internationale bescherming te zoeken, zonder de hoofdpersoon moet terugkeren naar het land van herkomst of bestendig verblijf om daar een mvv aan te vragen. Om deze situaties te voorkomen en de eenheid van het gezin in die gevallen te bewaren, is onderdeel j in artikel 3.71, tweede lid, Vb 2000 opgenomen.  

k. die minderjarig is, schoolgaand is en drie jaar ononderbroken hoofdverblijf in Nederland heeft en een aanvraag heeft ingediend tot het verlenen van een verblijfsvergunning voor bepaalde tijd als bedoeld in [artikel 14 van de Wet](../../../../../wet/vreemdelingenwet/2000/BWBR0011823/README.md), onder een beperking verband houdend met gezinshereniging bij een Nederlander of een hoofdpersoon met rechtmatig verblijf, als bedoeld in [artikel 8, onder a tot en met e dan wel l, van de Wet](../../../../../wet/vreemdelingenwet/2000/BWBR0011823/README.md). 
### *Toelichting* 

Op grond van [artikel 3.71, tweede lid, onderdeel b, Vb 2000](../../../../../AMvB/vreemdelingenbesluit/2000/BWBR0011825/README.md) wordt het mvv-vereiste niet tegengeworpen aan minderjarigen van twaalf jaar of jonger, die een aanvraag tot gezinshereniging indienen omdat zij in Nederland zijn geboren uit een ouder die rechtmatig verblijf in Nederland had op het moment van de geboorte van het kind, en vanaf de geboorte onafgebroken verblijf hebben. Er komt regelmatig voor dat minderjarigen ouder dan twaalf jaar, of minderjarigen die niet in Nederland zijn geboren, na een aanzienlijke periode van feitelijk verblijf in Nederland een verblijfsaanvraag indienen in het kader van gezinshereniging met de hoofdpersoon. Uit de toelichting op de wijziging van artikel 3.71 Vb van 24 april 2009 blijkt dat het tegenwerpen van het mvv-vereiste in deze gevallen – bij nader inzien – tot onbillijk te achten situaties leidt, waarin het kind, dat na geruime tijd feitelijk te hebben verbleven bij een legaal verblijvende hoofdpersoon, mogelijk zonder de hoofdpersoon moet terugkeren naar het land van herkomst of bestendig verblijf om daar een mvv aan te vragen. Het betreft een kwetsbare groep vreemdelingen die in de regel afhankelijk is van de keuzes die volwassenen voor hen maken. Zij zijn voorts veelal geworteld in de Nederlandse maatschappij en gaan hier te lande naar school.  

l. van wie uitzetting in strijd met artikel 8 van het Verdrag tot bescherming van de rechten van de mens en de fundamentele vrijheden zou zijn. 
### *Toelichting* 

In de toelichting op de regels over de vrijstelling van het mvv-vereiste ([artikel 3.71 Vb 2000](../../../../../AMvB/vreemdelingenbesluit/2000/BWBR0011825/README.md)) is reeds aangegeven dat vanzelfsprekend het ontbreken van een geldige mvv niet kan leiden tot afwijzing van de aanvraag, indien een ieder verbindende bepaling van een verdrag of een besluit van een volkenrechtelijke organisatie zich daartegen verzet. Een voorbeeld van een dergelijke verplichting is artikel 8 EVRM. Wanneer toetsing aan artikel 8 EVRM aan de orde is, vergt dit een op de concrete zaak toegespitste afweging van alle relevante feiten en omstandigheden van het individuele geval. Aan de vreemdeling van wie uitzetting in strijd met artikel 8 van het EVRM is, wordt op grond hiervan het mvv-vereiste niet tegen geworpen. De weigering van een verblijfsvergunning regulier voor bepaalde tijd heeft van rechtswege tot gevolg dat de vreemdeling Nederland eigener beweging moet verlaten en bij gebreke daarvan kan worden uitgezet ([artikel 27, eerste lid, onder b, van de Vw 2000](../../../../../wet/vreemdelingenwet/2000/BWBR0011823/README.md)). Een dergelijke beslissing moet in overeenstemming zijn met artikel 8 van het EVRM, dat onder meer recht op respect voor het familie- en gezinsleven garandeert.   
### *Mvv-vrijstelling voor Turkse zelfstandigen* 

De Turkse onderdaan van wie uitzetting in strijd is met de Associatieovereenkomst EG-Turkije, het Aanvullend Protocol bij die overeenkomst (Trb. 1971, 70), of het Associatiebesluit 1/80 omdat hij in aanmerking komt voor een verblijfsvergunning regulier voor bepaalde tijd met als beperking ‘het verrichten van arbeid als zelfstandige’, kan worden vrijgesteld van het mvv-vereiste. 
### *Toelichting* 

Om voor de vrijstelling in aanmerking te komen dient de Turkse onderdaan voldoende aan te tonen dat hij daadwerkelijk voornemens is arbeid als zelfstandige te gaan verrichten. Dit is alleen voldoende aangetoond als een ondernemingsplan van de zelfstandige als bedoeld in B5/7.3.3 wordt overgelegd. Aan de hand van dit ondernemingsplan kan vervolgens worden getoetst of de Turkse onderdaan voldoet aan het beleid voor het verrichten van arbeid als zelfstandige als bedoeld in B5/7. Indien dit het geval is wordt de Turkse onderdaan, voor de in Nederland ingediende aanvraag om een verblijfsvergunning, vrijgesteld van het mvv-vereiste. 
### *Mvv-vereiste godsdienstleraren en geestelijk voorgangers* 

De vreemdeling is echter niet vrijgesteld indien hij in Nederland wil verblijven voor het verrichten van arbeid als godsdienstleraar of geestelijk voorganger (zie [artikel 3.71, derde lid, Vb](../../../../../AMvB/vreemdelingenbesluit/2000/BWBR0011825/README.md) en B5). Deze uitzondering voor de vreemdeling die als godsdienstleraar of geestelijke voorganger wil verblijven, dient er mede toe om vooraf te onderzoeken of er vanuit het oogpunt van openbare orde bedenkingen bestaan tegen het verblijf van de vreemdeling en of de groepering op wier verzoek de desbetreffende vreemdeling zijn werkzaamheden zal uitoefenen, haar wens tot het aanstellen van de vreemdeling handhaaft. De aanwezigheid en het functioneren van godsdienstleraren en geestelijk voorgangers hier te lande, in verband met de bijzondere positie die zij innemen binnen de alhier gevestigde gemeenschappen, kan van zodanige invloed zijn op de openbare orde en nationale veiligheid, dat onderzoek vooraf gewenst is. In deze gevallen wordt niet voorbijgegaan aan het mvv-vereiste; ook niet indien de vreemdeling behoort tot de in artikel 3.71, tweede lid, Vb genoemde vrijgestelde categorieën. De enige uitzondering hierop vormt artikel 3.71, tweede lid, onder h, Vb (zie hiervoor de toelichting van onderdeel h). Vanzelfsprekend kan het ontbreken van een geldige mvv niet leiden tot afwijzing van de aanvraag, indien een ieder verbindende bepaling van een verdrag of een besluit van een volkenrechtelijke organisatie zich daartegen verzet, waarbij in dit verband met name kan worden gedacht aan het Associatiebesluit 1/80. Indien een vreemdeling een beroep doet op een van de hierboven genoemde vrijstellingscategorieën dient hij aan te tonen dat hij behoort tot één van de vrijstellingscategorieën. 
### *Toetsing van de vrijstellingscategorie* 

De vreemdeling dient, indien hij zich beroept op een van de vrijstellingscategorieën, aanstonds aan te tonen dat hij behoort tot een vrijstellingscategorie. Dit dient direct aan het IND-loket te gebeuren. Op het aanvraagformulier staan de vrijstellingscategorieën ingevolge de [Vw](../../../../../wet/vreemdelingenwet/2000/BWBR0011823/README.md) en het [Vb](../../../../../AMvB/vreemdelingenbesluit/2000/BWBR0011825/README.md) vermeld voorzien van een korte toelichting per vrijstellingsgrond. De vreemdeling wordt hier ook op gewezen in de schriftelijke afspraakbevestiging naar aanleiding van de telefonische afspraak. Indien geen (afdoende) bewijs kan worden overgelegd ter staving van het beroep op één der vrijstellingscategorieën, terwijl vaststaat dat de vreemdeling hier wel schriftelijk op is gewezen, wordt de verblijfsvergunning conform [artikel 16 Vw](../../../../../wet/vreemdelingenwet/2000/BWBR0011823/README.md) in samenhang met [artikel 3.71, eerste lid, Vb](../../../../../AMvB/vreemdelingenbesluit/2000/BWBR0011825/README.md) afgewezen wegens het ontbreken van een mvv. De vreemdeling die zich erop beroept dat het stellen van het vereiste bezit van een geldige mvv ten aanzien van hem getuigt van een onbillijkheid van overwegende aard (zie [artikel 3.71, vierde lid, Vb](../../../../../AMvB/vreemdelingenbesluit/2000/BWBR0011825/README.md)) dient bij het indienen van de aanvraag tot verlening van een verblijfsvergunning regulier voor bepaalde tijd een onderbouwing voor het beroep op deze vrijstellingscategorie te overleggen. Het aanvraagformulier vervult hierin een rol in die zin dat het de vreemdeling erop attendeert dat er sprake kan zijn van bijzondere en individuele omstandigheden, op grond waarvan het van de vreemdeling niet kan worden verwacht dat hij een aanvraag tot afgifte van een mvv in het land van herkomst indient. Middels het aanvraagformulier wordt de vreemdeling verzocht het beroep op deze bijzondere en individuele omstandigheden reeds bij het indienen van de aanvraag zoveel mogelijk middels bewijsstukken en documenten te onderbouwen. Ten aanzien van de beoordeling van een beroep op een van de vrijstellingscategorieën van het mvv-vereiste geldt dat hierbij uitsluitend dient te worden getoetst aan de voorwaarden van de vrijstellingscategorie. Hierbij wordt dus nog niet ten volle aan de inhoudelijke verblijfsvoorwaarden van het gevraagde verblijfsdoel getoetst, ook al zal een toets aan de voorwaarden van de vrijstellingscategorie veelal voor een deel overeenkomen met een inhoudelijke toets aan de verblijfsvoorwaarden. Zo wordt bijvoorbeeld voor een beroep op de vrijstelling genoemd onder [artikel 3.71, tweede lid, onder a, Vb](../../../../../AMvB/vreemdelingenbesluit/2000/BWBR0011825/README.md) getoetst of de vreemdeling vóór zijn negentiende levensjaar vijf achtereenvolgende jaren rechtmatig verblijf heeft gehad als bedoeld in [artikel 8, onder a tot en met e, dan wel l, Vw](../../../../../wet/vreemdelingenwet/2000/BWBR0011823/README.md) en in die periode niet het hoofdverblijf buiten Nederland heeft verplaatst. Dit valt voor een deel samen met de toetsing aan de voorwaarden van [artikel 3.54, eerste lid, onder b, Vb](../../../../../AMvB/vreemdelingenbesluit/2000/BWBR0011825/README.md). Eerst nadat is vastgesteld dat de vreemdeling zich met succes kan beroepen op een van de vrijstellingscategorieën, dient ten behoeve van de verblijfsvergunning ten volle aan de inhoudelijke voorwaarden voor de verlening hiervan getoetst te worden. In het bovengenoemde voorbeeld wordt de verblijfsaanvraag dan ook aan de overige verblijfsvoorwaarden van artikel 3.54 Vb getoetst. 
### *Hardheidsclausule* 

In het vierde lid van [artikel 3.71 Vb](../../../../../AMvB/vreemdelingenbesluit/2000/BWBR0011825/README.md) is voorzien in een zogenoemde hardheidsclausule. Ook indien de vreemdeling niet beschikt over een geldige mvv en niet behoort tot een van de vrijgestelde categorieën is het mogelijk dat de aanvraag niet wordt afgewezen op het enkele feit dat de vreemdeling niet beschikt over een geldige mvv, indien de toepassing van het mvv-vereiste naar het oordeel van de Minister zal leiden tot een onbillijkheid van overwegende aard (zie B1/4.1.1). De vreemdeling die zich erop beroept dat het toepassen van het mvv-vereiste ten aanzien van hem leidt tot een onbillijkheid van overwegende aard, zal dit beroep op de zogeheten hardheidsclausule reeds bij het indienen van de aanvraag om verlening van een verblijfsvergunning regulier moeten motiveren en zo veel als mogelijk met bewijsstukken onderbouwen. Het aanvraagformulier (zie [bijlage 13 VV](../../../../../ministeriele-regeling/voorschrift/vreemdelingen/2000/BWBR0012002/README.md)) vervult hierin een rol in die zin dat het de vreemdeling erop attendeert dat er sprake kan zijn van bijzondere en individuele omstandigheden, op grond waarvan het van de vreemdeling niet kan worden verwacht dat hij een aanvraag tot afgifte van een mvv in het land van herkomst indient. Middels het aanvraagformulier wordt de vreemdeling verzocht het beroep op deze bijzondere en individuele omstandigheden reeds bij het indienen van de aanvraag zoveel mogelijk middels bewijsstukken en documenten te onderbouwen. De vreemdeling wordt hier ook op gewezen in de schriftelijke afspraakbevestiging naar aanleiding van een telefonische afspraak. Indien geen (afdoende) bewijs kan worden overgelegd ter staving van het beroep op de hardheidsclausule, terwijl vaststaat dat de vreemdeling hier wel schriftelijk op is gewezen, wordt de verblijfsvergunning conform [artikel 16 Vw](../../../../../wet/vreemdelingenwet/2000/BWBR0011823/README.md) in samenhang met [artikel 3.71, eerste lid, Vb](../../../../../AMvB/vreemdelingenbesluit/2000/BWBR0011825/README.md), afgewezen wegens het ontbreken van een mvv. 
### *Bijzondere groepen in het kader van de hardheidsclausule* 

Het is, net als onder de werking van [artikel 16 a Vw](../../../../../wet/vreemdelingenwet/2000/BWBR0011823/README.md) (oud), de bedoeling dat van de bevoegdheid tot toepassing van de hardheidsclausule over te gaan alleen gebruik wordt gemaakt in zeer bijzondere gevallen. Onder de [Vw](../../../../../wet/vreemdelingenwet/2000/BWBR0011823/README.md) is het wel mogelijk om categorieën vreemdelingen onder de werking van de hardheidsclausule te brengen. Vrijstelling van het mvv-vereiste op grond van [artikel 3.71 vierde lid, Vb](../../../../../AMvB/vreemdelingenbesluit/2000/BWBR0011825/README.md), geldt in ieder geval voor de vreemdeling: 

* die in aanmerking komt voor voortgezet verblijf op grond van het overgangsrecht als bedoeld in B16/5.1;  

* van wie de terugkeer in verband met een medische noodsituatie zal leiden tot een onbillijkheid van overwegende aard (zie B8/2.1);  

* die een minderjarige is die, op grond van een in het buitenland uitgesproken adoptie, door de Nederlandse diplomatieke of consulaire vertegenwoordiging in het bezit is gesteld van een Nederlands paspoort, terwijl door of namens de vreemdeling geen onjuiste gegevens zijn verstrekt die hebben geleid tot afgifte van het Nederlandse paspoort (zie B3/2.6 en 2.6.1) ;  

* die in aanmerking komt voor een verblijfsvergunning op grond van het beleid inzake eergerelateerd geweld zoals neergelegd in hoofdstuk B20;  

* die een minderjarig kind is van een in het kader van eergerelateerd geweld toegelaten vreemdeling;  

* die in aanmerking komt voor een verblijfsvergunning in het kader van verblijf als slachtoffer van mensenhandel onder de beperking ‘conform beschikking Minister’;  

* die een minderjarig kind is van een in het kader van verblijf als slachtoffer mensenhandel conform beschikking Minister toegelaten vreemdeling;  

* die in aanmerking komt voor een verblijfsvergunning in het kader van huiselijk geweld, onder de beperking ‘conform beschikking Minister’;  

* die een minderjarig kind is van een in het kader van verblijf als slachtoffer van huiselijk geweld conform beschikking Minister toegelaten vreemdeling.   
### *Niet-bijzondere gevallen in het kader van de hardheidsclausule* 

Er is in ieder geval geen sprake van een zeer bijzonder geval, indien betrokkene: 

* stelt dat aan een of meer vrijstellingsvereisten slechts op een onderdeel niet is voldaan;  

* stelt dat aan alle voorwaarden voor verlening van de verblijfsvergunning voor het gestelde verblijfsdoel is voldaan, afgezien van het mvv-vereiste (mits betrokkene niet valt onder de hierboven beschreven toezeggingen van de Minister);  

* het beroep niet heeft gemotiveerd;  

* het gemotiveerde beroep – hoewel mogelijk – niet met relevante stukken heeft onderbouwd binnen een daartoe gestelde termijn;  

* asielgerelateerde gronden aanvoert (dergelijke gronden worden alleen in het kader van een asielaanvraag beoordeeld);  

* als asielzoeker is uitgeprocedeerd;  

* stelt dat terugkeer naar het land van herkomst redelijkerwijs niet kan worden verlangd en dat – hoewel mogelijk – niet binnen een daartoe gestelde termijn met stukken heeft onderbouwd;  

* aangeeft dat noodzakelijke, medische behandeling aan terugkeer – teneinde een mvv te verkrijgen – naar het land van herkomst in de weg staat, maar niet heeft aangetoond dat sprake is van een medische noodsituatie;  

* niet ontoerekenbaar, niet-tijdig en na afloop van een redelijke termijn – meer dan twee jaar na afloop van een eerder verleende verblijfsvergunning voor bepaalde tijd – om verlenging of wijziging ervan of om verlening van een verblijfsvergunning heeft gevraagd.   In deze gevallen kan geen recht op vrijstelling van het mvv-vereiste worden ontleend aan de hardheidsclausule. 
### *Vrijstelling mvv-vereiste en onverplichte mvv* 

Dat een aantal categorieën vreemdelingen is vrijgesteld van het vereiste van het bezit van een mvv, betekent niet dat vreemdelingen die tot deze categorie behoren, geen mvv kunnen aanvragen. Indien een vreemdeling die behoort tot een van de van het mvv-vereiste vrijgestelde categorieën een aanvraag tot afgifte van een mvv indient, wordt die aanvraag uiteraard in behandeling genomen. Vreemdelingen die op grond van [artikel 3A Regeling op de consulaire tarieven](../../../../../ministeriele-regeling/regeling/op/de/consulaire/tarieven/BWBR0016097/README.md) zijn vrijgesteld van het legesvereiste van een mvv zijn dat ook bij de aanvraag van een onverplichte mvv.     
### 4.2  

####Geldig document voor grensoverschrijding

Als hoofdregel geldt dat iedere vreemdeling in het bezit dient te zijn van een geldig document voor grensoverschrijding. Uit het document blijken de identiteit van de vreemdeling en diens relatie tot het land van afgifte van dat document. Veelal blijkt uit het document ook de nationaliteit van de vreemdeling. Voorts kan het document inzicht geven in de verblijfsrechtelijke positie van de vreemdeling in het land van afgifte, dat verplicht is tot terugname van de houder van het document. 
### *Algemeen* 

Zie voor de algemene bepalingen inzake een geldig document voor grensoverschrijding [artikel 3, eerste lid, Vw](../../../../../wet/vreemdelingenwet/2000/BWBR0011823/README.md), [artikel 2.3 Vb](../../../../../AMvB/vreemdelingenbesluit/2000/BWBR0011825/README.md) en [A2/4.2.1](../../../../../circulaire/vreemdelingencirculaire/2000/(a)/BWBR0012287/README.md). In de meeste gevallen geldt als geldig document voor grensoverschrijding een geldig nationaal paspoort dat door Nederland wordt erkend. Er zijn gevallen bekend waarin op (al dan niet schriftelijk) verzoek van de vreemdeling of van een familielid een paspoort wordt toegezonden zonder dat de beoogde houder zich in persoon voor de autoriteiten heeft moeten melden. Aangezien in deze gevallen geen deugdelijke toetsing van de identiteit van de betrokken vreemdeling heeft plaatsgevonden, worden deze zogenoemde blanco paspoorten niet aangemerkt als geldig document voor grensoverschrijding. 
### *Zelfstandige voorwaarde* 

Het bezit van een geldig document voor grensoverschrijding is een zelfstandige voorwaarde (zie [artikel 16, eerste lid, aanhef en onder b, Vw](../../../../../wet/vreemdelingenwet/2000/BWBR0011823/README.md)). Van de bevoegdheid om een aanvraag tot het verlenen van een verblijfsvergunning regulier voor bepaalde tijd af te wijzen wegens het ontbreken van een geldig document voor grensoverschrijding zal steeds gebruik worden gemaakt, behalve in gevallen ten aanzien waarvan in het [Vb](../../../../../AMvB/vreemdelingenbesluit/2000/BWBR0011825/README.md) anders is bepaald (zie de [artikelen 3.19](../../../../../AMvB/vreemdelingenbesluit/2000/BWBR0011825/README.md), [3.72](../../../../../AMvB/vreemdelingenbesluit/2000/BWBR0011825/README.md) en [3.83 Vb](../../../../../AMvB/vreemdelingenbesluit/2000/BWBR0011825/README.md)) en met inachtneming van hetgeen hierna is vermeld inzake het geven van een termijn om het verzuim te herstellen. 
### *Herstel verzuim* 

Bij de aanvraag tot het verlenen van de reguliere verblijfsvergunning legt de vreemdeling in persoon in ieder geval een geldig document voor grensoverschrijding over (zie [artikel 3.102, eerste lid, Vb](../../../../../AMvB/vreemdelingenbesluit/2000/BWBR0011825/README.md)). Indien de vreemdeling bij de aanvraag geen geldig document voor grensoverschrijding overlegt, wordt hij in de gelegenheid gesteld gedurende een redelijke termijn de aanvraag aan te vullen voordat daarop wordt beslist. De redelijke termijn bedraagt in beginsel vier weken. Een kortere termijn kan echter worden gesteld, indien de omstandigheden daartoe aanleiding geven, bijvoorbeeld indien de vreemdeling binnen een kortere periode een geldig document kan overleggen, ter fine van uitzetting in bewaring is gesteld, of het een herhaalde aanvraag betreft. In deze periode wordt de beslistermijn met toepassing van [artikel 4:15 Awb](../../../../../wet/algemene/wet/bestuursrecht/BWBR0005537/README.md) opgeschort. Als de vreemdeling na die redelijke termijn geen geldig document voor grensoverschrijding heeft overgelegd, wordt de aanvraag afgewezen, tenzij [artikel 3.72](../../../../../AMvB/vreemdelingenbesluit/2000/BWBR0011825/README.md) of [3.83 Vb](../../../../../AMvB/vreemdelingenbesluit/2000/BWBR0011825/README.md) van toepassing is. 
### *Vrijstelling* 

Ingevolge [artikel 3.72 Vb](../../../../../AMvB/vreemdelingenbesluit/2000/BWBR0011825/README.md) wordt de aanvraag afgewezen indien de vreemdeling niet beschikt over een geldig document voor grensoverschrijding, tenzij de vreemdeling aantoont dat hij vanwege de regering van het land waarvan hij onderdaan is niet of niet meer in het bezit van een geldig document voor grensoverschrijding kan worden gesteld. De vreemdeling, die zich er op beroept dat hij vanwege de regering van het land waarvan hij onderdaan is, niet of niet meer in het bezit kan worden gesteld van een geldig document voor grensoverschrijding, toont dat, voorzover redelijkerwijs mogelijk, aan. Tevens verschaft hij (op andere wijze) voldoende inzicht in zijn identiteit en nationaliteit (zie [artikel 3.102, derde lid, Vb](../../../../../AMvB/vreemdelingenbesluit/2000/BWBR0011825/README.md)). Het feit dat de vreemdeling vanwege de regering van het land waarvan hij onderdaan is, niet of niet meer in het bezit kan worden gesteld van een geldig document voor grensoverschrijding, wordt aangetoond aan de hand van een schriftelijke verklaring van de autoriteiten van dat land, waarin gemotiveerd wordt aangegeven waarom de vreemdeling niet in het bezit wordt gesteld van een geldig document voor grensoverschrijding. Indien een dergelijke verklaring niet door de diplomatieke of consulaire vertegenwoordiging in Nederland wordt afgegeven en de vreemdeling ook overigens geen genoegzaam bewijs kan leveren, dient de vreemdeling in beginsel naar zijn land van herkomst terug te reizen om daar de afgifte van een geldig document voor grensoverschrijding te bewerkstelligen. Aan het vereiste bezit van een geldig document voor grensoverschrijding wordt niet voorbijgegaan om de enkele reden dat de vreemdeling daarvoor zijn militaire dienstplicht moet vervullen in het land waarvan hij onderdaan is of de reis naar dat land bezwaarlijk vindt. Het ondergaan van een medische behandeling in Nederland is op zichzelf evenmin doorslaggevend. 
### *Bijzondere categorieën* 

De aanvraag wordt niet afgewezen wegens het enkele ontbreken van een geldig document voor grensoverschrijding, indien de aanvraag strekt tot het verlenen van een verblijfsvergunning onder een beperking verband houdend met verblijf ter adoptie of verblijf hangende het onderzoek naar de geschiktheid van de aspirant adoptiefouders (zie [artikel 3.26, tweede lid](../../../../../AMvB/vreemdelingenbesluit/2000/BWBR0011825/README.md), en [3.27, tweede lid, Vb](../../../../../AMvB/vreemdelingenbesluit/2000/BWBR0011825/README.md)). Voor gemeenschapsonderdanen, EU/EER-onderdanen en Zwitserse onderdanen wordt verwezen naar B10. Voor asielzoekers wordt verwezen naar [deel C](../../../../../circulaire/vreemdelingencirculaire/2000/(c)/BWBR0012288/README.md). Het paspoortvereiste geldt niet voor de verlening van de reguliere verblijfsvergunning voor bepaalde tijd onder een beperking die verband houdt met: 

– verblijf als vreemdeling die buiten zijn schuld Nederland niet kan verlaten (zie B14);  

– verblijf als alleenstaande minderjarige vreemdeling (zie B14);  

– het feit dat na drie jaren niet onherroepelijk is beslist op een asielaanvraag (zie B14).   Deze verblijfsvergunningen worden niet op een daartoe strekkende aanvraag verleend. Het vereiste bezit van een geldig document voor grensoverschrijding is voor de ambtshalve verlening van die vergunningen niet van overeenkomstige toepassing verklaard. Het paspoortvereiste is eveneens niet van toepassing op hier te lande geboren kinderen, ten behoeve van wie een aanvraag voor verblijf bij ouder is gedaan en waarvan de ouders zijn vrijgesteld van het paspoortvereiste aangezien zij in het bezit zijn van een verblijfsvergunning asiel, een verblijfsvergunning regulier wegens tijdsverloop in de asielprocedure of een verblijfsvergunning als Amv of een vergunning buitenschuld. 
### *Onderdanen van Somalië* 

Er is in Somalië geen internationaal erkend centraal gezag. Op die grond worden Somalische autoriteiten en door hen uitgegeven documenten, waaronder documenten voor grensoverschrijding, door Nederland niet erkend. Ten aanzien van onderdanen van Somalië wordt in het algemeen gesteld dat zij geacht worden te hebben aangetoond dat zij vanwege de regering van het land waarvan zij onderdaan zijn niet of niet meer in het bezit kunnen worden gesteld van een geldig document voor grensoverschrijding, één en ander in de zin van de [artikelen 3.19](../../../../../AMvB/vreemdelingenbesluit/2000/BWBR0011825/README.md), [3.72](../../../../../AMvB/vreemdelingenbesluit/2000/BWBR0011825/README.md) en [3.83 Vb](../../../../../AMvB/vreemdelingenbesluit/2000/BWBR0011825/README.md). Indien de situatie in Somalië zich wijzigt met betrekking tot een internationaal erkend centraal gezag, zal opnieuw worden bezien of er nog steeds aanleiding bestaat om ten aanzien van onderdanen van Somalië in het algemeen te stellen dat zij hebben aangetoond dat zij vanwege de regering van het land waarvan zij onderdaan zijn niet of niet meer in het bezit kunnen worden gesteld van een geldig document voor grensoverschrijding. Niettemin zal van vreemdelingen die stellen Somalisch onderdaan te zijn, worden verlangd dat zij op andere wijze aantonen dat zij de gestelde identiteit en nationaliteit bezitten. De vreemdeling die stelt Somalisch onderdaan te zijn dient daartoe de documenten waarover hij of zij wel de beschikking heeft, waaronder ook niet voor erkenning in aanmerking komende documenten (Somalisch paspoort, identiteitsbewijs, geboortebewijs e.d.), dadelijk bij de aanvraag tot het verlenen van de mvv over te leggen aan de Nederlandse vertegenwoordiging in het buitenland, opdat daarvan een kopie kan worden gemaakt met het oog op een eventuele terugkeer. De Nederlandse vertegenwoordiging zendt van bedoelde kopie een exemplaar naar de IND. Bij het indienen van de aanvraag om verlening van een verblijfsvergunning regulier dient de vreemdeling de originele documenten te tonen aan de ambtenaar van de IND. De vreemdeling afkomstig uit Somalië wordt daarmee derhalve niet ontheven van de verplichting zijn identiteit en nationaliteit door middel van documenten aan te tonen. Voorts worden identificerende vragen gesteld. In daarvoor in aanmerking komende gevallen vindt DNA-onderzoek plaats om een gestelde afstammingsrelatie vast te stellen, een en ander overeenkomstig B2/8.5 en B2/8.6. Tevens wordt als voorwaarde gesteld dat door betrokkene een verklaring wordt ondertekend in de eigen taal en het Nederlands waarin deze verklaart dat hij of zij de gestelde identiteit en nationaliteit bezit. Deze voorwaarden worden gesteld om een succesvolle intrekking van de verleende verblijfsvergunning wegens onjuiste gegevens te bevorderen (fraudebestrijding), in gevallen waarin later mocht blijken dat de betrokkene een andere identiteit of nationaliteit bezit. Indien de vreemdeling met inachtneming van het vorenstaande wordt vrijgesteld van de verplichting te beschikken over een geldig document voor grensoverschrijding, wordt deze in verband met de afgifte van de mvv door de betreffende Nederlandse vertegenwoordiging in het buitenland in het bezit gesteld van een laissez-passer.    
### 4.3  

####Middelen van bestaan

Ingevolge [artikel 16, eerste lid, aanhef en onder c, Vw](../../../../../wet/vreemdelingenwet/2000/BWBR0011823/README.md) kan een aanvraag tot het verlenen van een verblijfsvergunning regulier voor bepaalde tijd worden afgewezen indien de vreemdeling niet zelfstandig en duurzaam beschikt over voldoende middelen van bestaan dan wel, indien de persoon bij wie de vreemdeling wil verblijven, niet zelfstandig en duurzaam beschikt over voldoende middelen van bestaan. Ingevolge [artikel 16, tweede lid, Vw](../../../../../wet/vreemdelingenwet/2000/BWBR0011823/README.md) kunnen bij of krachtens algemene maatregel van bestuur regels worden gesteld over de toepassing van deze grond. Deze regels zijn neergelegd in [artikel 3.73](../../../../../AMvB/vreemdelingenbesluit/2000/BWBR0011825/README.md), [3.75](../../../../../AMvB/vreemdelingenbesluit/2000/BWBR0011825/README.md) en [3.85 Vb](../../../../../AMvB/vreemdelingenbesluit/2000/BWBR0011825/README.md). Als hoofdregel geldt dat vreemdelingen die in Nederland willen verblijven, zelfstandig en duurzaam moeten beschikken over voldoende middelen van bestaan. In bepaalde gevallen dient degene bij wie de vreemdeling in Nederland wil verblijven zelfstandig en duurzaam te beschikken over voldoende middelen van bestaan. De middelen van bestaan dienen zelfstandig te worden verworven. Daarnaast dienen zij duurzaam beschikbaar te zijn en van voldoende hoogte. Op enig moment tussen de datum van indiening van de aanvraag en het moment waarop op die aanvraag wordt beslist, moet gelijktijdig worden of zijn voldaan aan de drie elementen van de middelen van bestaan: zelfstandig, duurzaam en voldoende. Dit vloeit voort uit [artikel 16, eerste lid, onder c, Vw](../../../../../wet/vreemdelingenwet/2000/BWBR0011823/README.md) in samenhang gelezen met [artikel 26, eerste lid, Vw](../../../../../wet/vreemdelingenwet/2000/BWBR0011823/README.md). Voor degene bij wie de vreemdeling wil verblijven, geldt als uitgangspunt dat diens solvabiliteit buiten twijfel moet staan. Deze persoon wordt in ieder geval niet als solvabel aangemerkt in geval van faillissement of surseance van betaling, omdat daarbij onder meer de (vrije) beschikking over het vermogen of de boedel is verloren. De aanvraag tot het verlenen van een verblijfsvergunning regulier voor bepaalde tijd wordt afgewezen indien de vreemdeling dan wel degene bij wie hij in Nederland wil verblijven niet zelfstandig en duurzaam beschikt over voldoende middelen van bestaan. In [artikel 4:2, tweede lid, Awb](../../../../../wet/algemene/wet/bestuursrecht/BWBR0005537/README.md) is bepaald dat de aanvrager bij de indiening van de aanvraag de gegevens en bescheiden dient te verschaffen die voor de beslissing op de aanvraag nodig zijn en waarover hij redelijkerwijs de beschikking kan krijgen. Daaronder vallen ook gegevens en bescheiden met betrekking tot de hoogte, de duurzaamheid en de bronnen van het inkomen van de vreemdeling en, voor zover van toepassing, van de persoon bij wie de vreemdeling wil verblijven. Het algemene middelenvereiste is van toepassing op alle aanvragen tot het verlenen, verlengen en wijzigen van een reguliere verblijfsvergunning voor bepaalde tijd, tenzij nadrukkelijk anders is vermeld. Ten aanzien van bepaalde categorieën vreemdelingen zijn elders in het [Vb](../../../../../AMvB/vreemdelingenbesluit/2000/BWBR0011825/README.md) en de [Vc](../../../../../circulaire/vreemdelingencirculaire/2000/(a)/BWBR0012287/README.md) in de betreffende materiehoofdstukken (zie B2) andersluidende bepalingen opgenomen.   
### 4.3.1  

####Zelfstandige middelen van bestaan

Ingevolge [artikel 3.73 Vb](../../../../../AMvB/vreemdelingenbesluit/2000/BWBR0011825/README.md) moeten middelen van bestaan zelfstandig zijn. 
### *Zelfstandige inkomsten uit arbeid in loondienst* 

Als zelfstandige middelen van bestaan in de zin van de [Vw](../../../../../wet/vreemdelingenwet/2000/BWBR0011823/README.md) worden aangemerkt inkomsten uit arbeid in loondienst. Naast het loon (salaris, soldij) behoren daartoe tevens: 

* vakantiegeld, vakantiebonnen (bouw) en reserveringen (uitzendbranche);  

* overwerkvergoeding, onregelmatigheidstoeslag en fooien, mits deze op de salarisspecificaties zijn vermeld en deel uitmaken van de grondslag van de loonheffing;  

* uitbetaling van een dertiende maand, bonus of eindejaarsuitkering, mits contractueel vastgelegd; en  

* loon in natura, mits dit loon contractueel is vastgelegd; de waarde van het loon in natura dient op de salarisspecificaties te zijn vermeld en moet deel uitmaken van de grondslag van de loonheffing.   Gesubsidieerde arbeid wordt gelijkgesteld met andere vormen van arbeid in loondienst. Het gaat daarbij in ieder geval om arbeid ingevolge de [Wsw](../../../../../wet/wet/sociale/werkvoorziening/BWBR0008903/README.md). Uit de ratio en strekking van het middelenvereiste volgt dat het moet gaan om legale arbeid. Arbeid is legaal als er naast belastingen ook premies sociale verzekeringen worden afgedragen. 
### *Verificatie in geval van twijfel* 

Om te kunnen vaststellen of er sprake is van legale arbeid wordt alleen in geval van twijfel geverifieerd bij de desbetreffende uitvoeringsinstelling of de werknemer daar geregistreerd staat. Er kan daar nagegaan worden wat de aard van het dienstverband is en of er premies voor de betreffende werknemer worden afgedragen. In bepaalde gevallen kan dit direct worden geverifieerd. Indien directe verificatie niet mogelijk is, is het volgende van toepassing. Indien blijkt dat de aard van het dienstverband, zoals die is aangemeld, anders is dan in de arbeidsovereenkomst staat vermeld, wordt aan die arbeidsovereenkomst niet de gebruikelijke waarde toegekend. De te verwachten duur van de inkomsten komt dan niet overeen met de duur van de arbeidsovereenkomst. In dat geval is niet voldaan aan het duurzaamheidsvereiste. Om vast te stellen of er premies worden afgedragen voor de individuele werknemer kunnen zich de volgende situaties voordoen: 

* Indien door de werkgever geen enkele arbeidsovereenkomst is aangemeld, wordt aangenomen dat er geen premies voor de betrokken werknemer worden afgedragen. Indien de individuele arbeidsovereenkomst niet tussentijds is aangemeld, wordt aangenomen dat er geen premies ten behoeve van de betrokken werknemer worden afgedragen.  

* de werkgever wordt geacht ingevolge een goed werkgeversschap in het belang van zijn werknemer de arbeidsovereenkomst tussentijds aan te melden, als hij weet hoe belangrijk dat is voor een werknemer voor wie gezinsvorming of gezinshereniging aan de orde is. Als de werkgever dat desondanks niet doet, kan de werknemer hem daarop aanspreken. De werknemer kan de werkgever met name ook verzoeken om een afschrift van de aanmelding van de arbeidsovereenkomst, zodat dat bij de aanvraag om een verblijfsvergunning kan worden overgelegd.  

* indien een werkgever een aantal werknemers heeft aangemeld, maar een betalingsachterstand heeft, anders gezegd, de betaling van voorschotten heeft gestaakt, is er aanleiding om aan te nemen dat er ook voor de individuele werknemer niet langer premies worden afgedragen.  

* indien de individuele arbeidsovereenkomst wel is aangemeld en er (voorschotten ter zake van) sociale premies worden afgedragen - dus een totaalsom - wordt er in het algemeen van uitgegaan dat premieafdracht ook ten behoeve van de betrokken hoofdpersoon plaatsvindt. Voorts wordt in genoemde twijfelgevallen ook geverifieerd bij de Belastingdienst of ter zake belastingen worden afgedragen. Dan geldt mutatis mutandis hetzelfde als voor de af te dragen premies.   Voorts mag die arbeid niet worden verricht in strijd met de [Wav](../../../../../wet/wet/arbeid/vreemdelingen/BWBR0007149/README.md). Zo wordt het inkomen uit arbeid in loondienst van een houder van een verblijfsvergunning voor bepaalde tijd niet aangemerkt als zelfstandige middelen van bestaan, indien het die vreemdeling ingevolge de Wav niet is toegestaan die arbeid te verrichten. Evenzo wordt het inkomen uit arbeid in loondienst niet aangemerkt als zelfstandige middelen van bestaan, indien de arbeidsovereenkomst niet is aangemeld bij de desbetreffende uitvoeringsinstantie of wanneer ter zake geen premies sociale verzekeringen worden afgedragen of wanneer ter zake geen belastingen worden afgedragen. De aanvraag wordt afgewezen wegens het niet zelfstandig beschikken over inkomsten uit arbeid in loondienst, indien de inkomsten zijn verkregen uit arbeid die niet wettelijk is toegestaan of geen premies sociale verzekeringen of geen belastingen worden afgedragen. Voor personeel in dienst van een ambassade of consulaat van een andere mogendheid gelden hierop uitzonderingen (zie B12/2.2.2.1). 
### *Bewijsstukken inkomsten uit arbeid in loondienst* 

Het beschikken over inkomen uit arbeid in loondienst wordt aangetoond door het overleggen van: 

* een afschrift van de arbeidsovereenkomst;  

* een recente werkgeversverklaring (op het moment van overleggen niet ouder dan drie maanden), voorzien van datum, handtekening van de werkgever en firmastempel. De werkgeversverklaring wordt overgelegd in de vorm van een volledig ingevuld en ondertekend model (zie [bijlage 13 VV](../../../../../ministeriele-regeling/voorschrift/vreemdelingen/2000/BWBR0012002/README.md)) of in de vorm van een verklaring waarin dezelfde inlichtingen als in dit model zijn opgenomen; en  

* (indien de arbeidsovereenkomst meer dan drie maanden geleden is aangevangen) afschriften van loonstroken over de drie maanden direct voorafgaand aan de aanvraag;  

* (indien de arbeidsovereenkomst minder dan drie maanden geleden is aangevangen) afschriften van loonstroken over het aantal gewerkte maanden direct voorafgaand aan de aanvraag;  

* een afschrift van een officieel document waaruit blijkt dat de arbeidsovereenkomst bij de uitvoeringsinstelling is aangemeld (zie ook hiervoor onder ‘verificatie in geval van twijfel’). Als dit bewijsstuk niet bij het indienen van de aanvraag is overgelegd, hoeft de aanvrager niet in de gelegenheid te worden gesteld dit alsnog te overleggen, indien geen twijfel bestaat dat de vereiste premies worden afgedragen.   Indien dit voor de besluitvorming relevant is (zie B1/4.3.2 onder ‘Flexibele arbeidsovereenkomsten en kortlopende arbeidscontracten’), worden met betrekking tot het arbeidsverleden tevens overgelegd: 

* afschriften van arbeids- dan wel uitzendovereenkomsten van de drie jaren voorafgaand aan de datum van indiening van de aanvraag; en  

* afschriften van jaaropgaven over de drie jaren voorafgaand aan de datum van indiening van de aanvraag; en  

* (voor zover van toepassing) uitkeringsbeschikkingen en -specificaties over de drie jaren voorafgaand aan de datum van indiening van de aanvraag.   Indien dat voor de beoordeling van het arbeidsverleden noodzakelijk is, kan tevens worden gevraagd om loonstroken over de drie jaren voorafgaand aan de datum van indiening van de aanvraag. Ook kan ter meerdere zekerheid worden gevraagd over die jaren belastingaangiften en definitieve aanslagen over te leggen. Indien er een verschil van mening tussen werkgever en werknemer bestaat over de duur van de arbeidsovereenkomst, kan deze tevens worden onderbouwd met een uitspraak van de kantonrechter (zie B1/4.3.2 onder ‘Bewijsmiddelen en Wet Flexibiliteit en Zekerheid’). Bij twijfel of het loon daadwerkelijk wordt uitbetaald kan ter meerdere zekerheid om bank/giro- afschriften of uitbetalingskwitanties worden gevraagd die op de betreffende loonstaten of het relevante arbeidsverleden betrekking hebben. Indien de voornoemde bescheiden – voor zover nodig voor de beoordeling van het middelenvereiste – niet zijn overgelegd, of indien deze naar het oordeel van de Minister op relevante onderdelen inconsistenties, tegenstrijdigheden, hiaten of ongerijmdheden vertonen, is – ongeacht de gestelde hoogte en duurzaamheid van de inkomsten – niet aangetoond dat aan het middelenvereiste wordt voldaan. 
### *Zelfstandige inkomsten uit een inkomensvervangende uitkering* 

Als middelen van bestaan in de zin van de [Vw](../../../../../wet/vreemdelingenwet/2000/BWBR0011823/README.md) wordt aangemerkt inkomen uit een inkomensvervangende uitkering krachtens een sociale verzekeringswet, waarvoor premie is afgedragen. Het gaat hierbij om: 

* [WW](../../../../../wet/werkloosheidswet/BWBR0004045/README.md);  

* [WAO](../../../../../wet/wet/op/de/arbeidsongeschiktheidsverzekering/BWBR0002524/README.md);  

* [WIA](../../../../../wet/wet/werk/en/inkomen/naar/arbeidsvermogen/BWBR0019057/README.md);  

* [ZW](../../../../../wet/ziektewet/BWBR0001888/README.md);  

* [WAZ](../../../../../wet/wet/arbeidsongeschiktheidsverzekering/zelfstandigen/BWBR0008656/README.md);  

* [AOW](../../../../../wet/algemene/ouderdomswet/BWBR0002221/README.md);  

* de [Algemene Nabestaanden Wet](../../../../../wet/algemene/nabestaandenwet/BWBR0007795/README.md); het recht op deze uitkering vervalt onder meer als de nabestaande 65 jaar wordt, hertrouwt dan wel met iemand een gezamenlijke huishouding gaat voeren. De halfwezenuitkering die onder de Algemene Nabestaanden Wet valt, vervalt niet door de samenwoning of andere omstandigheden van de ouder. De uitkering vervalt over het algemeen slechts bij het meerderjarig worden van de halfwees en geldt derhalve als duurzaam inkomensbestanddeel; en  

* de Wet op de (re)integratie arbeidsgehandicapten.   Voor al deze uitkeringen geldt dat slechts die uitkeringen worden meegeteld, die reeds daadwerkelijk zijn toegekend met een beschikking van de betreffende uitkeringsinstantie. Met de omstandigheid dat een persoon in de toekomst op grond van premieafdracht aanspraak zou kunnen maken op een dergelijke uitkering (bijvoorbeeld na beëindiging van de arbeidsovereenkomst), wordt geen rekening gehouden. 
### *Zelfstandige inkomsten uit eigen vermogen* 

Als middelen van bestaan in de zin van de [Vw](../../../../../wet/vreemdelingenwet/2000/BWBR0011823/README.md) wordt tevens aangemerkt inkomen uit eigen vermogen. Hieronder wordt in het vreemdelingenbeleid verstaan inkomen uit sparen en beleggen en inkomen uit een aanmerkelijk belang. Hieronder vallen onder meer inkomsten uit rente, aandelen, obligaties of verhuur van een zelfstandige woning. Daarbij geldt dat de bron van de inkomsten uit eigen vermogen niet mag worden aangetast. Deze inkomsten worden eerst als duurzaam aangemerkt, indien zij op het moment van de aanvraag (of de beschikking) nog beschikbaar zijn, en deze inkomsten op dat moment reeds gedurende één jaar beschikbaar zijn geweest. Bij de beoordeling van de hoogte van inkomen uit eigen vermogen, is aansluiting gezocht bij fiscale regelingen. De inkomsten uit vermogen worden door de Belastingdienst forfaitair vastgesteld op 4% van het gemiddelde eigen vermogen tussen 1 januari en 31 december van ieder jaar. Het inkomen uit eigen vermogen wordt voor de toepassing van de [Vreemdelingenwet 2000](../../../../../wet/vreemdelingenwet/2000/BWBR0011823/README.md) aangemerkt als voldoende middelen van bestaan, indien 4% van het eigen vermogen zoals dat op de belastingaangifte is opgegeven aan de Belastingdienst over het fiscale jaar voorafgaande aan de datum van de aanvraag omgerekend per maand, ten minste gelijk is aan het toepasselijke normbedrag als bedoeld in [artikel 3.74, eerste lid, onder a, Vb](../../../../../AMvB/vreemdelingenbesluit/2000/BWBR0011825/README.md) of [artikel 3.19 VV](../../../../../ministeriele-regeling/voorschrift/vreemdelingen/2000/BWBR0012002/README.md). De inkomsten worden aangetoond door overlegging van in ieder geval de opgaaf aan de Inspecteur der Belastingen over het jaar direct voorafgaand aan het tijdstip waarop de aanvraag werd ingediend of het tijdstip waarop de beschikking wordt gegeven. Dat de vereiste belastingen worden afgedragen, wordt aangenomen indien de vorenvermelde belastingopgaaf is overgelegd. Ingeval van twijfel kan worden gevraagd additionele bewijsmiddelen te overleggen waaruit blijkt dat de verschuldigde belasting is afgedragen. 
### *Zelfstandige inkomsten uit overige bron* 

Als middelen van bestaan in de zin van de [Vw](../../../../../wet/vreemdelingenwet/2000/BWBR0011823/README.md) wordt tevens aangemerkt: 

* alimentatie die wordt ontvangen ten behoeve van kinderen;  

* inkomsten uit een particuliere pensioenverzekering. Indien de vreemdeling verblijf beoogt als echtgeno(o)t(e) of (geregistreerd) partner van de hoofdpersoon die deze inkomsten ontvangt, kunnen deze middelen slechts als duurzaam worden aangemerkt indien met een verklaring van de betreffende verzekeraar is aangetoond dat het recht op uitkering niet ophoudt in geval van samenwonen of (her)trouwen;  

* inkomsten uit uitkeringen van een lijfrentepolis of stamrechtovereenkomst mits is aangetoond dat loonbelasting en premies worden ingehouden;  

* inkomsten uit kostgeld en particuliere verhuur (verhuur van woonruimte in het huis waar de hoofdpersoon woonachtig is) mits deze inkomsten bij de Belastingdienst worden opgegeven;  

* inkomsten uit uitbetaling van de levensloopregeling;  

* inkomsten uit de Algemene oorlogsongevallen regeling;  

* inkomsten uit de [Wet uitkeringen vervolgingsslachtoffers 1940–1945](../../../../../wet/wet/uitkeringen/vervolgingsslachtoffers/1940-1945/BWBR0002844/README.md);  

* inkomsten uit de [Wet uitkeringen burger-oorlogsslachtoffers 1940–1945](../../../../../wet/wet/uitkeringen/burger-oorlogsslachtoffers/1940-1945/BWBR0003664/README.md);  

* inkomsten uit de [Wet buitengewoon pensioen 1940–1945](../../../../../wet/wet/buitengewoon/pensioen/1940-1945/BWBR0002032/README.md);  

* inkomsten uit de [Wet Buitengewoon Pensioen Zeelieden-Oorlogsslachtoffers](../../../../../wet/wet/buitengewoon/pensioen/zeelieden-oorlogsslachtoffers/BWBR0002035/README.md);  

* inkomsten uit de [Wet buitengewoon pensioen Indisch verzet](../../../../../wet/wet/buitengewoon/pensioen/indisch/verzet/BWBR0003968/README.md);  

* inkomsten uit een invaliditeitspensioen, al dan niet als aanvulling op een arbeidsongeschiktheidsverzekering;  

* inkomsten uit een particuliere arbeidsongeschiktheidsverzekering. Deze middelen kunnen slechts als duurzaam worden aangemerkt indien dit uit bescheiden (besluit van toekenning uitkering en de polisvoorwaarden) van de betreffende verzekeraar blijkt.   Deze inkomensbestanddelen kunnen derhalve worden meegeteld bij de berekening van het totale inkomen. Niet als (bestanddeel van de) middelen van bestaan wordt aangemerkt een uitkering of bijdrage uit de publieke middelen op grond van de navolgende sociale voorzieningen waarvoor geen premie wordt afgedragen krachtens: 

* de [Wet werk en bijstand](../../../../../wet/wet/werk/en/bijstand/BWBR0015703/README.md);  

* het [Besluit bijstandsverlening zelfstandigen](../../../../../AMvB/besluit/bijstandverlening/zelfstandigen/2004/BWBR0015711/README.md);  

* de [Wet inkomensvoorziening voor oudere en gedeeltelijk arbeidsongeschikte werkloze werknemers](../../../../../wet/wet/inkomensvoorziening/oudere/en/gedeeltelijk/arbeidsongeschikte/werkloze/etc/BWBR0004044/README.md);  

* de [Wet inkomensvoorziening oudere en gedeeltelijk arbeidsongeschikte zelfstandigen](../../../../../wet/wet/inkomensvoorziening/oudere/en/gedeeltelijk/arbeidsongeschikte/gewezen/etc/BWBR0004163/README.md);  

* de [Wet inkomensvoorziening kunstenaars](../../../../../wet/wet/inkomensvoorziening/kunstenaars/BWBR0009344/README.md);  

* de [Toeslagenwet](../../../../../wet/toeslagenwet/BWBR0004043/README.md);  

* de [Wet Werkloosheidsvoorziening](../../../../../wet/wet/werkloosheidsvoorziening/BWBR0002470/README.md) (overgangsregeling op grond van [artikel 5 van de Invoeringswet stelselherziening sociale zekerheid](../../../../../wet/invoeringswet/stelselherziening/sociale/zekerheid/BWBR0004046/README.md), Stb. 1986, 567);  

* [Wajong](../../../../../wet/wet/werk/en/arbeidsondersteuning/jonggehandicapten/BWBR0008657/README.md); en  

* de [Tijdelijke wet beperking inkomensgevolgen arbeidsongeschiktheidscriteria](../../../../../wet/tijdelijke/wet/beperking/inkomensgevolgen/arbeidsongeschiktheidscriteria/BWBR0007891/README.md).      
### 4.3.2  

####Duurzaamheid van de middelen van bestaan

Ingevolge [artikel 3.75 Vb](../../../../../AMvB/vreemdelingenbesluit/2000/BWBR0011825/README.md) zijn middelen van bestaan in ieder geval duurzaam indien zij nog één jaar beschikbaar zijn op het tijdstip waarop de aanvraag is ontvangen of de beschikking wordt gegeven. Afhankelijk van de bron waaruit de inkomsten zijn verworven, zijn nadere regels vastgesteld. 
### *Duurzaamheid van inkomsten uit arbeid in loondienst* 

### *Proeftijd* 

Aan de omstandigheid dat bij een arbeidsovereenkomst een proeftijd is overeengekomen, wordt voor de bepaling van de duurzaamheid geen betekenis toegekend. Als op het moment dat de aanvraag wordt beoordeeld, de proeftijd nog niet is verstreken, is dat geen reden om de beslissing op de aanvraag aan te houden. Daarbij heeft de proeftijd geen negatieve invloed op het oordeel over de duurzaamheid, en wordt de proeftijd niet in mindering gebracht op de duur van de verblijfsvergunning. Ontslag tijdens de proeftijd kan evenwel verblijfsrechtelijke gevolgen hebben (zie voor de regelgeving inzake gezinshereniging en gezinsvorming B2/9.5). 
### *Flexibele arbeidsovereenkomsten en kortlopende arbeidscontracten* 

In verband met de flexibilisering van de arbeidsmarkt wordt door werkgevers steeds meer gebruik gemaakt van kortdurende en flexibele arbeidsovereenkomsten. Hierdoor worden minder arbeidsovereenkomsten met de minimale duur van één jaar afgesloten. Met het oog op deze ontwikkeling is in het [Vb](../../../../../AMvB/vreemdelingenbesluit/2000/BWBR0011825/README.md) een uitzonderingsregel getroffen ten aanzien van de duurzaamheid van de middelen van bestaan. Beschikt de aanvrager of degene bij wie verblijf wordt beoogd niet over inkomsten die op het moment van de aanvraag, het beslismoment, of op enig tussenliggend moment nog voor een jaar beschikbaar zijn, of is er sprake van een flexibele arbeidsovereenkomst, dan wordt aan de hand van het arbeidsverleden vastgesteld of de duurzaamheid van de inkomsten voor de toekomst is gegarandeerd. Oproep- of afroepcontracten, nul-urencontracten, min/max-contracten, uitzendwerk, losse dienstverbanden, seizoenswerk, voorovereenkomsten, en overeenkomsten met uitgestelde prestatieplicht worden wel ‘flexibele arbeidsovereenkomsten’ genoemd. Als sprake is van arbeid voor een uitzendbureau, wordt aangenomen dat sprake is van flexibele arbeid als hier bedoeld, tenzij uit de overgelegde bescheiden uitdrukkelijk anders blijkt (zie [artikel 3.76 Vb](../../../../../AMvB/vreemdelingenbesluit/2000/BWBR0011825/README.md) en de toelichting hierop bij ‘Bewijsmiddelen en Wet flexibiliteit en zekerheid’). De Minister begeeft zich immers bij de uitvoering van het bepaalde bij en krachtens de [Vw](../../../../../wet/vreemdelingenwet/2000/BWBR0011823/README.md) niet op het terrein van het arbeidsrecht. Inkomsten uit flexibele arbeidsovereenkomsten worden, gelet op het onzekere karakter dat werken op basis van dergelijke arbeidsovereenkomsten kenmerkt, niet aangemerkt als inkomsten die nog één jaar beschikbaar zijn (op het tijdstip waarop de aanvraag wordt ontvangen of de beschikking wordt gegeven, dan wel op enig moment tussen beide tijdstippen). Zij zijn derhalve niet duurzaam in de zin van [artikel 3.75, eerste lid, Vb](../../../../../AMvB/vreemdelingenbesluit/2000/BWBR0011825/README.md). Hieraan doet de duur van de flexibele arbeidsovereenkomst niet af. Eigen aan flexibele arbeidsovereenkomsten is immers dat de hoogte van de inkomsten onregelmatig kan zijn. Inkomsten uit een arbeidsovereenkomst voor bepaalde duur, waarbij de arbeidsovereenkomst is aangegaan voor een periode korter dan één jaar, worden evenmin aangemerkt als inkomsten die duurzaam zijn in de zin van [artikel 3.75, eerste lid, Vb](../../../../../AMvB/vreemdelingenbesluit/2000/BWBR0011825/README.md). Ook voor inkomsten uit een arbeidsovereenkomst voor bepaalde duur, waarbij de arbeidsovereenkomst van rechtswege eindigt binnen één jaar na de datum waarop de aanvraag is ontvangen, geldt dat ook deze niet worden aangemerkt als inkomsten die duurzaam zijn in de zin van [artikel 3.75, eerste lid, Vb](../../../../../AMvB/vreemdelingenbesluit/2000/BWBR0011825/README.md). De voornoemde inkomsten uit arbeid (inclusief werk verricht op basis van een flexibele arbeidsovereenkomst) kunnen echter, in afwijking van de hoofdregel als duurzaam worden aangemerkt, indien ten tijde van de aanvraag (of het tijdstip waarop de beschikking wordt genomen, dan wel op enig moment tussen beide tijdstippen): 

* door de aanvrager of degene bij wie verblijf wordt beoogd aantoonbaar reeds gedurende drie jaar onafgebroken (al dan niet op basis van overeenkomsten met een bepaalde duur) is gewerkt; en  

* deze inkomsten uit arbeid nog beschikbaar zijn. Dit wordt aangetoond met een verklaring van de werkgever (bijvoorbeeld het uitzendbureau). Voor deze verklaring van de werkgever kan het model conform [bijlage 13 VV](../../../../../ministeriele-regeling/voorschrift/vreemdelingen/2000/BWBR0012002/README.md) worden gebruikt, of een verklaring waarin dezelfde inlichtingen als in dit model gevraagd worden, zijn opgenomen.   Kortdurende tijdvakken van werkloosheid worden bij de driejaarsperiode als inkomen uit arbeid in loondienst meegeteld. In deze driejaarsperiode mag het totaal van deze tijdvakken van werkloosheid niet meer dan 26 weken bedragen. Gedurende de driejaarsperiode, inclusief de tijdvakken van kortdurende werkloosheid, moeten de inkomsten wel zelfstandig zijn verworven (zie B1/4.3.1). Er mag geen (aanvullende) uitkering krachtens de [Wwb](../../../../../wet/wet/werk/en/bijstand/BWBR0015703/README.md) zijn ontvangen. Uitsluitend inkomsten uit arbeid in loondienst worden meegeteld voor de beoordeling of de inkomsten duurzaam zijn; gedurende de driejaarsperiode verworven inkomsten uit arbeid als zelfstandige blijven derhalve buiten beschouwing. Het inkomen dat de afgelopen drie jaren is verworven, hoeft niet iedere maand gelijk te zijn geweest aan de relevante brutonorm; voldoende is dat het inkomen op jaarbasis daaraan voldoet. Het laagste jaarinkomen uit arbeid in loondienst in de driejaarsperiode kan als duurzaam conform [artikel 3.75, derde lid, Vb](../../../../../AMvB/vreemdelingenbesluit/2000/BWBR0011825/README.md) worden beschouwd. Vervolgens moet worden getoetst of deze inkomsten ook als voldoende middelen van bestaan als bedoeld in [artikel 3.74 Vb](../../../../../AMvB/vreemdelingenbesluit/2000/BWBR0011825/README.md) of [artikel 3.19 VV](../../../../../ministeriele-regeling/voorschrift/vreemdelingen/2000/BWBR0012002/README.md) kunnen worden beschouwd (zie B1/4.3.3). Bij deze beoordeling gaat de IND uit van het normbedrag zoals dat geldt op het moment van de aanvraag. 
### *Bewijsmiddelen en Flexwet* 

Op 1 januari 1999 is de [Flexwet](../../../../../wet/flexwet/BWBR0009612/README.md) inwerking getreden. De Flexwet heeft gevolgen voor de arbeidsverhouding tussen een werkgever en een werknemer. Op grond van de Flexwet kan voor een werknemer met een flexibele arbeidsovereenkomst een gunstiger arbeidsrechtelijke positie bestaan, dan aanstonds blijkt uit het arbeidscontract. Informatie over de Flexwet kan worden ingewonnen bij het Ministerie van SZW. Ten aanzien van de [Flexwet](../../../../../wet/flexwet/BWBR0009612/README.md) geldt, ingevolge [artikel 3.76 Vb](../../../../../AMvB/vreemdelingenbesluit/2000/BWBR0011825/README.md), dat de Minister zich bij de uitvoering van het bepaalde bij en krachtens de [Vw](../../../../../wet/vreemdelingenwet/2000/BWBR0011823/README.md) niet begeeft op het terrein van het arbeidsrecht en eventuele geschillen tussen werkgever en werknemer. Indien er een verschil van mening tussen werkgever en werknemer bestaat, dient de werknemer zich eerst te wenden tot zijn werkgever en – als dit tot een geschil leidt dat niet buiten rechte wordt opgelost – tot de kantonrechter. De onderzoeksplicht van de Minister gaat niet zover dat hij zich zelfstandig een oordeel vormt over de arbeidsverhouding tussen de werkgever en de werknemer. Wanneer de Minister vooruit zou lopen op de uitspraak van de kantonrechter in het geschil tussen werkgever en werknemer en de stelling dat er sprake is van een arbeidsovereenkomst voor onbepaalde tijd als (on)juist zou aanvaarden, zou dat onbedoelde en ongewenste effecten kunnen hebben op dit arbeidsgeschil. Zo zou de werknemer of werkgever zich kunnen beroepen op hetgeen de Minister heeft gesteld.  
### *Duurzaamheid inkomsten uit de Algemene nabestaandenwet* 

Bij de duurzaamheid van inkomsten uit de [Algemene nabestaandenwet](../../../../../wet/algemene/nabestaandenwet/BWBR0007795/README.md) is van belang dat het recht op deze uitkering onder meer vervalt als de nabestaande 65 jaar wordt, hertrouwt dan wel met iemand een gezamenlijke huishouding gaat voeren. Bij de beoordeling van de duurzaamheid wordt hiermee rekening gehouden. Om die reden worden inkomsten uit deze bron in ieder geval niet duurzaam geacht indien op grond van het doel waarvoor verblijf wordt aangevraagd vaststaat dat de hoofdpersoon (met de vreemdeling) zal gaan samenwonen. Dat op het tijdstip waarop de aanvraag wordt ingediend of de beslissing wordt genomen wel over deze uitkering wordt beschikt, doet daaraan niet af. 
### *Duurzaamheid van onregelmatige inkomsten en loon in natura* 

Onregelmatige inkomsten (overwerkvergoeding, onregelmatigheidstoeslag en fooien) en loon in natura worden als duurzaam aangemerkt wanneer deze inkomsten structureel zijn. De onregelmatige inkomsten en het loon in natura worden als structureel aangemerkt wanneer deze in de twaalf maanden voorafgaande aan de aanvraag of het moment van beschikken tenminste elf maanden zijn verworven. Slechts het laagste maandelijkse bruto bedrag aan overwerkvergoeding, onregelmatigheidstoeslag, fooien of loon in natura dat onderdeel uitmaakt van het sv-loon mag worden meegeteld. Het is niet toegestaan de over een heel jaar extra verdiende inkomsten te middelen en dat op te tellen bij het maandinkomen.    
### 4.3.3  

####Voldoende middelen van bestaan

De middelen van bestaan moeten ingevolge artikel 3.74 Vb voldoende zijn. Ingevolge artikel 3.103 Vb wordt de aanvraag getoetst aan artikel 3.74 Vb zoals de betekenis was ten tijde van de ontvangst van de aanvraag. Derhalve is de toepasselijke inkomensnorm de norm die geldt op het tijdstip waarop de aanvraag is ontvangen tenzij de inkomensnorm op een later tijdstip gunstiger is. 
###Hoogte van het normbedrag

Als hoofdregel geldt dat middelen van bestaan voldoende zijn, indien het inkomen als bedoeld in artikel 3.74, eerste lid, Vb ten minste gelijk is aan het toepasselijke normbedrag zoals dat in artikel 3.74, eerste lid, onder a Vb of artikel 3.19, eerste en tweede lid, VV geldt voor de desbetreffende categorie (echtparen en gezinnen, alleenstaanden en alleenstaande ouders). De toepasselijke norm wordt vastgesteld aan de hand van het wettelijk minimumloon voor personen van 23 jaar of ouder. De IND publiceert de toepasselijke normbedragen voor de betreffende categorieën halfjaarlijks op haar website nadat de Minister van Sociale Zaken en Werkgelegenheid de wijziging van het wettelijk minimumloon kenbaar heeft gemaakt. Bij de berekening van het totale inkomen worden alle bestanddelen van het inkomen (dus ook inkomsten uit bijvoorbeeld een nevenbetrekking) meegeteld, voor zover die tevens zelfstandig zijn verworven en duurzaam beschikbaar zijn (zie B1/4.3.2). Bij de toepassing van artikel 3.75, derde lid, Vb moet aantoonbaar reeds gedurende drie jaar onafgebroken zijn gewerkt (zie B1/4.3.2) en in die gehele periode een inkomen uit arbeid zijn verworven, waarbij deze inkomsten bovendien nog beschikbaar moeten zijn. De inkomsten, bedoeld in artikel 3.75, derde lid, Vb, kunnen met andere zelfstandige en duurzame inkomsten worden gecombineerd (bijvoorbeeld inkomsten uit arbeid als zelfstandige) om te voldoen aan het toepasselijke normbedrag. Hierbij wordt uitgegaan van het toepasselijke normbedrag dat gold ten tijde van de aanvraag. Er wordt derhalve steeds een beoordeling gemaakt aan de hand van één normbedrag, en nadrukkelijk niet van de (in de loop der tijd steeds gewijzigde) normbedragen zoals deze golden gedurende de driejaarsperiode. Immers, aan de hand van de inkomsten uit het verleden wordt beoordeeld of deze in de toekomst van voldoende hoogte zullen zijn. 
###Hoogte van het normbedrag Wet minimumloon en minimum vakantiebijslag

Voor de vaststelling van het normbedrag als bedoeld in artikel 3.74, eerste lid onder a, Vb en artikel 3.19 VV wordt aangesloten bij het minimumloon voor personen van 23 jaar en ouder. Er wordt niet aangesloten bij de desbetreffende minimumjeugdlonen. Deze bedragen voor 21- en 22-jarigen 72½ respectievelijk 85 procent van het minimumloon, bedoeld in de artikelen 8, eerste lid, en 14 Wet minimumloon en minimumvakantiebijslag (zie artikel 2, eerste lid, van het Besluit minimumjeugdloonregeling). Ook van de 21- en 22-jarige gezinshereniger die een nieuwe partner wil laten overkomen, wordt verwacht dat hij zijn financiële verantwoordelijkheden daarvoor duurzaam kan waarmaken. 
###Overgangsrecht verhoging normbedrag voor alleenstaanden en alleenstaande ouders

In verband met de wijziging in de beoordeling van de hoogte van de middelen van bestaan die op 31 juli 2010 is ingevoerd met een wijziging van artikel 3.74 Vb en 3.19 VV geldt de volgende overgangsregeling. 
###Openstaande aanvragen

Voor aanvragen ontvangen voor 31 juli 2010 is het volgende van belang. Op grond van artikel 3.103 Vb wordt de aanvraag getoetst aan het recht dat gold op het tijdstip waarop de aanvraag is ontvangen, tenzij uit de Vw anders voortvloeit, of het recht dat geldt op het tijdstip waarop de beschikking wordt gegeven, gunstiger is. Dit betekent voor gezinsvormers dat als de aanvraag is ingediend voor 31 juli 2010 aan het normbedrag voor gezinnen en echtparen in de zin van de Wwb moet worden voldaan, of als het gunstiger is, aan het wettelijk minimumloon. 
###Aanvragen om verlenging

In afwijking van artikel 3.19 VV, eerste lid, VV geldt bij aanvragen om verlenging van de geldigheidsduur van de verblijfsvergunning van vreemdelingen die rechtmatig verblijf hebben gekregen voor 31 juli 2010 op basis van de alleenstaandennorm, in plaats van 70% van het wettelijk minimumloon de norm van 50% van het wettelijk minimumloon. In afwijking van artikel 3.19, tweede lid, VV geldt bij aanvragen om verlenging van de geldigheidsduur van de verblijfsvergunning van vreemdelingen die rechtmatig verblijf hebben gekregen voor 31 juli 2010 op basis van de norm voor alleenstaande ouders, in plaats van 90% van het wettelijk minimumloon de norm van 70% van het wettelijk minimumloon. De afwijkende normen gelden ook voor degenen die het verblijf financieren van vreemdelingen die voor 31 juli 2010 verblijf hebben gekregen. Deze overgangsregeling geldt tot 31 juli 2013.    
### 4.3.4  

####Inkomsten uit arbeid als zelfstandige

Hieronder worden beleidsregels gegeven omtrent de inkomsten uit arbeid als zelfstandige. 
### *Zelfstandige inkomsten uit arbeid als zelfstandige* 

Als middelen van bestaan in de zin van de [Vw](../../../../../wet/vreemdelingenwet/2000/BWBR0011823/README.md) wordt aangemerkt inkomen uit arbeid als zelfstandige, voorzover getrokken uit arbeid als zelfstandig beroepsbeoefenaar of ondernemer, mits het is toegestaan die arbeid te verrichten. Het inkomen van een houder van een verblijfsvergunning voor bepaalde tijd wordt derhalve niet aangemerkt als zelfstandige middelen van bestaan, indien het die persoon niet is toegestaan die arbeid te verrichten. Met name is niet toegestaan die arbeid te verrichten indien op het verblijfsdocument van de zelfstandige is vermeld dat het verrichten van arbeid niet is toegestaan of niet is voldaan aan de vereisten voor uitoefening van het betreffende beroep of voor exploitatie van de betreffende onderneming (zie B5). 
### *Duurzaamheid van inkomsten uit arbeid als zelfstandige* 

Het algemene uitgangspunt bij behandeling van aanvragen om een verblijfsvergunning is dat de zelfstandige ten tijde van de aanvraag aantoont dat hij nog een jaar over voldoende middelen van bestaan kan beschikken. Hier kan de zelfstandige over het algemeen niet aan voldoen. Immers, de inkomensvorming van een zelfstandige verloopt over het algemeen niet regelmatig over een jaar en het inkomen in zijn administratie wordt over een boekjaar vastgesteld. Aan de hand van zijn inkomsten uit het verleden dient daarom te worden vastgesteld of de duurzaamheid van zijn inkomen voor de toekomst gewaarborgd kan worden geacht. 
### *Het inkomen van een startende ondernemer* 

Als startende ondernemer wordt aangemerkt diegene die nog niet anderhalf jaar inkomsten uit arbeid als zelfstandige heeft verworven. Immers, hij kan nog niet ten minste anderhalf jaar inkomsten uit arbeid als zelfstandige hebben verworven. De omstandigheid dat de ondernemer een reeds langere tijd bestaande onderneming overneemt, maakt niet dat hij geen startend ondernemer is in de zin van [artikel 3.20 VV](../../../../../ministeriele-regeling/voorschrift/vreemdelingen/2000/BWBR0012002/README.md). Uitgangspunt van artikel 3.20 VV is immers het inkomen van de zelfstandige zelf, en niet het inkomen van diegene die voorheen de onderneming dreef. De inkomsten van een startende ondernemer worden, ongeacht de hoogte ervan, vanwege de onzekerheid van de levensvatbaarheid van de onderneming en het ontbreken van een inzicht in de inkomsten van het verleden, niet aangemerkt als duurzame inkomsten in de zin van de [Vw](../../../../../wet/vreemdelingenwet/2000/BWBR0011823/README.md). Een uitzondering op deze hoofdregel wordt gemaakt voor vreemdelingen die op grond van het beleid als genoemd in B5 tot Nederland worden toegelaten voor het verrichten van arbeid als zelfstandige, aangezien ten aanzien van hen is vastgesteld dat met hun verblijf hier te lande een wezenlijk Nederlands economisch belang is gediend en inzichtelijk wordt gemaakt, door middel van een ondernemingsplan, wat de te verwachten inkomsten uit de onderneming zullen zijn. 
### *Het inkomen van een gevestigde ondernemer* 

De inkomsten van de gevestigd ondernemer uit diens arbeid als zelfstandige over de voorgeschreven periode van anderhalf jaar, worden aangetoond met de volgende stukken: 

* verklaring inkomen ondernemer ([bijlage 13 VV](../../../../../ministeriele-regeling/voorschrift/vreemdelingen/2000/BWBR0012002/README.md)), volledig ingevuld door een registeraccountant, een Accountant Administratieconsulent, een Federatie Belastingadviseur, een College Belastingadviseur)of een administrateur met een beconnummer van de Belastingdienst, en ondertekend door zowel de administrateur als door de ondernemer zelf;  

* de bijlagen die volgens het model gelet op de situatie van de ondernemer tevens noodzakelijk zijn; én  

* een uittreksel van de Kamer van Koophandel (tenzij inschrijving onmogelijk is, bijvoorbeeld ingeval van vrije beroepen).   Ter meerdere zekerheid kunnen andere bewijsstukken worden opgevraagd, waaronder bankafschriften, aangiften inkomstenbelasting, aanslagen inkomstenbelasting, jaarrekeningen en maandelijkse opgaven van de bedrijfsresultaten over de anderhalf jaar voorafgaand aan het tijdstip waarop de aanvraag werd ingediend. Met de verklaring inkomen ondernemer wordt de aanvrager in staat gesteld de inkomsten van de ondernemer over de voorgeschreven periode van anderhalf jaar aan te tonen. Ter toelichting op het model, wordt het volgende opgemerkt: 

* de winst van het afgesloten boekjaar dan wel van het lopende boekjaar van een onderneming wordt berekend door de som van de bedrijfsopbrengsten te verminderen met de som van de bedrijfskosten. De opbrengsten en de kosten dienen te worden berekend volgens de algemeen aanvaarde bedrijfseconomische opvattingen. Ten aanzien hiervan wordt nog het volgende opgemerkt. Wanneer er geen afgesloten boekjaar is, dient er bij de berekening van de maandelijkse winst te worden uitgegaan van de zogenaamde 'permanence'. Dit houdt in dat zowel de bedrijfsopbrengsten als de bedrijfskosten toerekenbaar moeten zijn aan de betreffende periode. Indien de onderneming de vorm van een maatschap, vennootschap onder firma of commanditaire vennootschap heeft, wordt de winst vervolgens verdeeld over de maten, firmanten of vennoten.  

* indien de gevestigde ondernemer van oordeel is dat het reële inkomen hoger is dan via deze manier is berekend, staat voor hem de mogelijkheid open om het reële inkomen zelf aan te tonen aan de hand van een verklaring van een registeraccountant, een Accountant Administratieconsulent, een Federatie Belastingadviseur, een College Belastingadviseur of een belastingadviseur met een beconnummer van de Belastingdienst. Omdat een dergelijke herberekening slechts in uitzonderingssituaties de doorslag zal geven, is hiermee geen rekening gehouden in het aanvraagformulier. De aanvrager zal eigenstandig een dergelijke verklaring dienen op te stellen en mee te sturen.  

* ingevolge [artikel 6, tweede lid, Besluit bijstandverlening zelfstandigen 2004](../../../../../AMvB/besluit/bijstandverlening/zelfstandigen/2004/BWBR0015711/README.md) wordt bij bijstandverlening aan een zelfstandige rekening gehouden met het inkomen over een boekjaar (niet het inkomen over een kalenderjaar).  

* bij de behandeling van aanvragen om een verblijfsvergunning wordt hierbij aansluiting gezocht. Aangezien rekening wordt gehouden met het gemiddeld inkomen over een boekjaar, zijn de inkomsten in iedere afzonderlijke maand van dat boekjaar voor de beoordeling niet relevant;  

* de informatie die met het model wordt gevraagd over het voorlaatste afgesloten boekjaar zal voor de beoordeling van de duurzaamheid van de inkomsten niet van belang zijn, indien het laatste afgesloten boekjaar en het lopende boekjaar tezamen reeds een periode van anderhalf jaar beslaan;  

* in het model worden – naast de gegevens over de voor de beoordeling van het middelenvereiste relevante inkomsten – tevens vragen gesteld over de fiscale winst en de behandeling van de aangifte inkomstenbelasting door de Belastingdienst. De betreffende gegevens moeten de IND in staat stellen de inkomensgegevens in geval van twijfel te verifiëren bij de Belastingdienst.   
### *Het inkomen van freelancers* 

Voor het inkomen van een freelancer (die dat inkomen verwerft uit arbeid op basis van een overeenkomst van opdracht) geldt hetzelfde als voor het inkomen van een zelfstandige.     
### 4.4  

####Openbare orde en nationale veiligheid

Ingevolge de [Vw](../../../../../wet/vreemdelingenwet/2000/BWBR0011823/README.md) kan het verblijf van een vreemdeling in Nederland worden geweigerd dan wel beëindigd, indien de vreemdeling een gevaar oplevert voor de openbare orde of nationale veiligheid. In deze paragraaf zijn de algemene regels opgenomen met betrekking tot de openbare orde bij de verlening, verlenging, wijziging en intrekking van de reguliere verblijfsvergunning voor bepaalde tijd, bedoeld in [artikel 14 Vw](../../../../../wet/vreemdelingenwet/2000/BWBR0011823/README.md). Daarbij wordt onderscheid gemaakt tussen de eerste verblijfsaanvaarding van vreemdelingen en de ontzegging van voortzetting van verblijf van vreemdelingen. Afwijkende bepalingen met betrekking tot de openbare orde bij de verlening, verlenging, wijziging en intrekking van de verblijfsvergunning voor bepaalde tijd zijn opgenomen voor: 

* gemeenschapsonderdanen en Turkse onderdanen die rechten ontlenen aan het Associatieovereenkomst EG-Turkije: in B10 en B11;  

* vreemdelingen die in aanmerking komen voor een verblijfsvergunning op grond van het feit dat niet binnen drie jaren onherroepelijk op een aanvraag tot het verlenen of verlengen van een verblijfsvergunning regulier voor bepaalde tijd is beslist: in B1/4.10;  

* de verblijfsvergunning asiel: in [C5/3](../../../../../circulaire/vreemdelingencirculaire/2000/(c)/BWBR0012288/README.md);  

* houders van een EG-verblijfsvergunning voor langdurig ingezetenen die door een andere EU-lidstaat (de eerste lidstaat) is afgegeven of diens gezinsleden, die in aanmerking komen voor een verblijfsvergunning voor bepaalde tijd in Nederland (tweede lidstaat): in B17.   Bepalingen met betrekking tot de openbare orde bij: 

* de verlening en intrekking van de reguliere verblijfsvergunning voor onbepaalde tijd zijn opgenomen in B1/7.1.5, B1/7.2.5 en B1/8.3;  

* toegang zijn opgenomen in [A2/4.2.5](../../../../../circulaire/vreemdelingencirculaire/2000/(a)/BWBR0012287/README.md);  

* ongewenstverklaring zijn opgenomen in [A5](../../../../../circulaire/vreemdelingencirculaire/2000/(a)/BWBR0012287/README.md).   Onder gevaar voor de openbare orde wordt ook begrepen gevaar voor de openbare rust, de goede zeden, de volksgezondheid of de (goede) internationale betrekkingen. Ook ongewenste politieke activiteiten kunnen onder het openbare orde begrip worden geschaard. Gevaar voor de openbare rust, de goede zeden, de volksgezondheid, de (goede) internationale betrekkingen, of de nationale veiligheid, en ongewenste politieke activiteit, worden per geval beoordeeld. In deze paragraaf zijn derhalve geen algemene regels opgenomen met betrekking tot die gronden om het verblijf van een vreemdeling in Nederland te weigeren of te beëindigen. Er zijn geen beleidsregels opgenomen omtrent het gevaar voor de nationale veiligheid als grond om verblijf te weigeren dan wel in te trekken. Toepassing van deze grond is niet afhankelijk van een strafrechtelijke veroordeling. Wel dienen er concrete aanwijzingen te zijn dat de vreemdeling een gevaar vormt voor de nationale veiligheid. Bij het bestaan van concrete aanwijzingen dient in de eerste plaats te worden gedacht aan een ambtsbericht van de AIVD. In voorkomende gevallen kan echter ook worden uitgegaan van een ambtsbericht van onder andere (buitenlandse) ministeries of inlichtingendiensten.   
### 4.4.1  

####Eerste verblijfsaanvaarding

Ingevolge [artikel 16, eerste lid, onder d, Vw](../../../../../wet/vreemdelingenwet/2000/BWBR0011823/README.md) kan een aanvraag tot het verlenen van een verblijfsvergunning voor bepaalde tijd worden afgewezen, indien de vreemdeling een gevaar vormt voor de openbare orde of nationale veiligheid. Op grond van artikel 16, tweede lid, Vw kunnen bij of krachtens algemene maatregel van bestuur regels worden gesteld over de toepassing van de gronden, bedoeld in het eerste lid. Dergelijke regels zijn neergelegd in [artikel 3.77](../../../../../AMvB/vreemdelingenbesluit/2000/BWBR0011825/README.md) en [3.78 Vb](../../../../../AMvB/vreemdelingenbesluit/2000/BWBR0011825/README.md). 
###Artikel 1F Vluchtelingenverdrag

De aanvraag wordt afgewezen, indien er ernstige redenen zijn om te veronderstellen dat de vreemdeling zich schuldig heeft gemaakt aan gedragingen, als bedoeld in artikel 1F Vluchtelingenverdrag. Een (strafrechtelijke) veroordeling is niet noodzakelijk. Deze grond is niet afhankelijk gesteld van het tijdstip waarop de gedraging is gepleegd of eventueel bestraft. Deze grond is nader uitgewerkt in [C4/3.11.3](../../../../../circulaire/vreemdelingencirculaire/2000/(c)/BWBR0012288/README.md). Voor het beleid ten aanzien van in Nederland verblijvende gezinsleden als bedoeld in [artikel 29, onder e en f, Vw](../../../../../wet/vreemdelingenwet/2000/BWBR0011823/README.md) van een vreemdeling die zich heeft schuldig gemaakt aan bedoelde gedragingen zie [C4/3.11.4](../../../../../circulaire/vreemdelingencirculaire/2000/(c)/BWBR0012288/README.md). 
### *Strafrechtelijke antecedenten* 

De aanvraag wordt afgewezen, indien de vreemdeling terzake van een misdrijf een transactieaanbod heeft aanvaard, indien ter zake van een misdrijf jegens hem een strafbeschikking is uitgevaardigd, dan wel indien terzake van een misdrijf sprake is van een veroordeling of oplegging van een onvoorwaardelijke gevangenisstraf of vrijheidsontnemende maatregel, een taakstraf of een onvoorwaardelijke geldboete. Plaatsing in een psychiatrisch ziekenhuis (zie [artikel 37, WvSr](../../../../../wet/wet/van/3/maart/1881/BWBR0001854/README.md)) of in een inrichting voor stelselmatige daders (zie [artikel 38m WvSr](../../../../../wet/wet/van/3/maart/1881/BWBR0001854/README.md)) dan wel in een inrichting voor jeugdigen (zie [artikel 77h, vierde lid, onder a, WvSr](../../../../../wet/wet/van/3/maart/1881/BWBR0001854/README.md)) alsook de terbeschikkingstelling (zie [artikel 37a WvSr](../../../../../wet/wet/van/3/maart/1881/BWBR0001854/README.md)) worden tot de vrijheidsontnemende maatregelen gerekend. De veroordeling hoeft niet onherroepelijk te zijn geworden. Ook indien hoger beroep is ingesteld tegen een veroordeling in eerste aanleg, of cassatieberoep is ingesteld tegen een veroordeling in hoger beroep, wordt de aanvraag afgewezen. In geval de aanvraag verband houdt met gezinshereniging of gezinsvorming houdt de Minister rekening met de aard en de hechtheid van de gezinsband van de vreemdeling en de duur van zijn verblijf, alsmede het bestaan van familiebanden of culturele en sociale banden met het land van herkomst (zie [artikel 3.77, vierde lid, Vb](../../../../../AMvB/vreemdelingenbesluit/2000/BWBR0011825/README.md)). In geval de aanvraag is ingediend door een vreemdeling die houder is van een EG-verblijfsvergunning voor langdurig ingezetenen die is afgegeven door een andere EU lidstaat wordt ingevolge [artikel 3.77, vijfde en zesde lid, Vb](../../../../../AMvB/vreemdelingenbesluit/2000/BWBR0011825/README.md) bij de toepassing van artikel 3.77, eerste lid, onder c, Vb mede rekening gehouden met de ernst van de inbreuk of het soort van inbreuk die door de langdurig ingezetene of diens gezinslid op de openbare orde is gepleegd, respectievelijk met het gevaar dat van de langdurig ingezetene of diens gezinslid uitgaat. Voorts wordt rekening gehouden met de leeftijd van de vreemdeling, de gevolgen voor de vreemdeling en de leden van zijn gezin, het bestaan van banden met Nederland dan wel het ontbreken van banden met het land van herkomst (zie ook B17/2.3). Indien een strafzaak terzake van misdrijf openstaat en bekendheid met de uitkomst van de strafzaak voor de te nemen beslissing noodzakelijk is, wordt contact opgenomen met het OM. De termijn voor het geven van de beschikking wordt met toepassing van [artikel 25, tweede lid, Vw](../../../../../wet/vreemdelingenwet/2000/BWBR0011823/README.md) schriftelijk met maximaal zes maanden verlengd. Indien de aanvraag is ingediend door een langdurig ingezetene of diens gezinslid wordt de termijn met toepassing van artikel 25, vierde lid, Vw met maximaal drie maanden verlengd. De vreemdeling wordt hiervan schriftelijk in kennis gesteld. Indien na vergunningverlening alsnog een strafrechtelijke veroordeling volgt, dient te worden bezien of het verblijf kan worden beëindigd. Aan het feit dat een straf geheel of gedeeltelijk, voorwaardelijk of onvoorwaardelijk, door Nederlandse of buitenlandse autoriteiten is kwijtgescholden, komt voor de toepassing van deze regels geen zelfstandige betekenis toe. 
### *Overige gevallen* 

Niet alle gedragingen op grond waarvan gevaar voor de openbare orde kan leiden tot afwijzing van de aanvraag zijn in [artikel 3.77, eerste lid, Vb](../../../../../AMvB/vreemdelingenbesluit/2000/BWBR0011825/README.md) neergelegd. Buiten de gevallen genoemd in [artikel 3.77, eerste lid, Vb](../../../../../AMvB/vreemdelingenbesluit/2000/BWBR0011825/README.md) kan op grond van [artikel 3.78 Vb](../../../../../AMvB/vreemdelingenbesluit/2000/BWBR0011825/README.md) de aanvraag slechts worden afgewezen wegens gevaar voor de openbare orde, indien naar het oordeel van de Minister zwaarwegende belangen daartoe nopen. Bij toepassing van [artikel 3.78 Vb](../../../../../AMvB/vreemdelingenbesluit/2000/BWBR0011825/README.md) dient grote terughoudendheid te worden betracht. Toepassing vergt een volledige individuele afweging tussen de rechtstreeks in het geding zijnde belangen. 
### *Termijnen* 

Er geldt een maximale termijn waarbinnen antecedenten in een toelatingsaanvraag kunnen worden tegengeworpen, tenzij sprake is van een levensdelict. Indien de vreemdeling wegens een misdrijf, niet zijnde een levensdelict, is veroordeeld, een transactievoorstel heeft aanvaard of indien een strafbeschikking jegens hem is uitgevaardigd, betekent dat niet dat zijn aanvraag nimmer meer kan worden ingewilligd. Bij de termijn gedurende welke een gesanctioneerd misdrijf reden blijft vormen om de aanvraag tot het verlenen van een reguliere verblijfsvergunning af te wijzen, wordt onderscheid gemaakt naar de aard en de ernst van de misdrijven. Ingeval van een veroordeling wegens een misdrijf waartegen een gevangenisstraf van meer dan zes jaar is bedreigd bedraagt die termijn twintig jaren. Het gaat hierbij onder meer om de misdrijven genoemd in Titel XIV (misdrijven tegen de zeden), Titel XIX (misdrijven tegen het leven gericht) en Titel XX (mishandeling) van het Wetboek van Strafrecht. Ook drugsdelicten, misdrijven tegen het openbaar gezag, wapendelicten en misdrijven waardoor de algemene veiligheid van personen of goederen in gevaar wordt gebracht, zoals brandstichting, horen hier bij. Ingeval van een veroordeling, transactie of strafbeschikking wegens een drugsdelict dan wel een geweldsmisdrijf waartegen een gevangenisstraf van minder dan zes jaar is bedreigd, bedraagt die termijn tien jaren. Ingeval van een veroordeling, transactie of strafbeschikking wegens een ander misdrijf bedraagt die termijn vijf jaren. De termijn vangt aan op de dag waarop de veroordeling of strafbeschikking onherroepelijk is geworden of het transactievoorstel is aanvaard. De veroordeelde bevindt zich in voorlopige hechtenis en de tenuitvoerlegging van de opgelegde vrijheidsstraf kan worden geëxecuteerd. Indien de tenuitvoerlegging van de sanctie pas later heeft plaatsgevonden (door bijvoorbeeld een verstekvonnis), vangt de termijn aan op de dag waarop de sanctie volledig ten uitvoer is gelegd. Daarmee wordt voorkomen dat de termijn (bijvoorbeeld tijdens een langdurige gevangenisstraf) kan verstrijken voordat de straf ten uitvoer is gelegd. De sanctie is ten uitvoer gelegd: 

a. ingeval van een vrijheidsbenemende straf of maatregel: de datum van invrijheidsstelling;  

b. ingeval van een taakstraf: datum waarop de taakstraf is voltooid;  

c. ingeval van een vermogenssactie: datum waarop de geldboete of transactie is betaald.   Het is van belang dat de vreemdeling bij de indiening van de aanvraag gegevens en bescheiden overlegt waaruit blijkt op welke datum de sanctie ten uitvoer is gelegd, dus wanneer hij in vrijheid is gesteld, de taakstraf heeft voltooid of het bedrag heeft betaald (zie [artikel 4:2 Awb](../../../../../wet/algemene/wet/bestuursrecht/BWBR0005537/README.md)). Indien de aanvraag wegens het verstrijken van deze vijfjaren, tien- of twintigjarentermijn niet langer wordt afgewezen, wordt de vreemdeling ook niet ongewenst verklaard op de enkele grond dat hij die feiten heeft gepleegd. De termijn van vijf, onderscheidenlijk tien of twintig jaren, is niet van toepassing, indien sprake is van een veroordeling voor een levensdelict, het bij herhaling plegen van strafbare feiten of van ernstige redenen om te veronderstellen dat de vreemdeling (of diens gezinslid) zich schuldig heeft gemaakt aan gedragingen als bedoeld in artikel 1F van het Vluchtelingenverdrag. Onder ‘geweldsmisdrijven’ worden in ieder geval gerekend: mishandeling, openlijke geweldpleging, bedreiging, belediging en verzet bij aanhouding. Van het bij herhaling plegen van strafbare feiten is sprake als de vreemdeling meer dan één sanctie opgelegd heeft gekregen. Dit geldt ook als één sanctie is opgelegd voor een aantal bewezen verklaarde strafbare feiten (voeging). In geval van eendaadse of meerdaadse samenloop wordt uitgegaan van één misdrijf. Bijvoorbeeld een winkeldiefstal die gepaard gaat met wederspannigheid en/of belediging van een ambtenaar in functie kan drie misdrijven opleveren. In dat geval wordt echter uitgegaan van één misdrijf en niet van drie misdrijven. Indien de vreemdeling ongewenst is verklaard kan hij geen rechtmatig verblijf hebben (zie [artikel 67, derde lid, Vw](../../../../../wet/vreemdelingenwet/2000/BWBR0011823/README.md)). Ook indien de termijn van vijf, onderscheidenlijk tien jaren (zie [artikel 6.6, eerste lid, Vb](../../../../../AMvB/vreemdelingenbesluit/2000/BWBR0011825/README.md)) verstrijkt voordat de ongewenstverklaring is opgeheven, komt de vreemdeling niet in aanmerking voor een verblijfsvergunning. Het enkele feit dat de termijn van vijf jaren, onderscheidenlijk tien jaren (zie [artikel 6.6, eerste lid, Vb](../../../../../AMvB/vreemdelingenbesluit/2000/BWBR0011825/README.md)), verstrijkt voordat de ongewenstverklaring is opgeheven, vormt geen reden om de ongewenstverklaring in afwijking van artikel 6.6 Vb op te heffen.    
### 4.4.2  

####Procedurele aspecten

### *Antecedentenverklaring* 

Bij de aanvraag die in Nederland wordt ingediend, wordt door iedere vreemdeling van 12 jaar of ouder een antecedentenverklaring ondertekend. De vreemdeling die aangeeft de verklaring niet naar waarheid te kunnen ondertekenen, verschaft daarvoor de reden(en) en onderbouwt die met de relevante gegevens en bescheiden. 
### *Ongewenstverklaring* 

Zowel bij de weigering van eerste verblijf als bij ontzegging van voortzetting van verblijf wegens gevaar voor de openbare orde of de nationale veiligheid dient steeds beoordeeld te worden of de vreemdeling tevens ongewenst wordt verklaard (zie [A5](../../../../../circulaire/vreemdelingencirculaire/2000/(a)/BWBR0012287/README.md)). 
### *Raadplegen systemen* 

Bij iedere aanvraag tot het verlenen, het verlengen, het wijzigen van de verblijfsvergunning of het vernieuwen of vervangen van het verblijfsdocument, alsmede in het kader van adviesaanvragen inzake een aanvraag tot een mvv worden het SIS, het OPS, het HKS en het JDS geraadpleegd. Hierbij wordt zo mogelijk rekening gehouden met eventuele aliassen en alternatieve schrijfwijzen. In alle gevallen waarin een verblijfsvergunning (of in geval van een mvv een positief advies) zal worden afgegeven, worden, indien de laatste raadpleging meer dan drie maanden daarvoor heeft plaatsgevonden, de genoemde systemen opnieuw geraadpleegd.     
### 4.5  

####Medisch onderzoek

Op dit moment is TBC de enige infectieziekte waaraan het vreemdelingenrecht gevolgen verbindt, zowel op het gebied van toezicht (zie [artikel 54, eerste lid, onder e, Vw](../../../../../wet/vreemdelingenwet/2000/BWBR0011823/README.md), [artikel 4.46 Vb](../../../../../AMvB/vreemdelingenbesluit/2000/BWBR0011825/README.md) en [A3/7.5 Vc](../../../../../circulaire/vreemdelingencirculaire/2000/(a)/BWBR0012287/README.md)) als ook bij de verlening van een verblijfsvergunning regulier voor bepaalde tijd. De bereidheid om het onderzoek (en zonodig de behandeling) te ondergaan en daaraan mee te werken, is een algemene voorwaarde voor de verlening (zowel op aanvraag als ambtshalve) van de verblijfsvergunning regulier voor bepaalde tijd. Indien TBC wordt vastgesteld, vormt dat op zichzelf nog geen grond om de aanvraag af te wijzen. Ingevolge [artikel 16, eerste lid aanhef en onder e, Vw](../../../../../wet/vreemdelingenwet/2000/BWBR0011823/README.md) kan een aanvraag tot het verlenen van een verblijfsvergunning voor bepaalde tijd als bedoeld in [artikel 14 Vw](../../../../../wet/vreemdelingenwet/2000/BWBR0011823/README.md) worden afgewezen indien de vreemdeling niet bereid is om medewerking te verlenen aan een medisch onderzoek naar een ziekte aangewezen bij of krachtens de Infectieziektewet, ter bescherming van de volksgezondheid of een medische behandeling tegen een dergelijke ziekte te ondergaan. Op grond van [artikel 16, tweede lid, Vw](../../../../../wet/vreemdelingenwet/2000/BWBR0011823/README.md) kunnen bij of krachtens algemene maatregel van bestuur regels worden gesteld over de toepassing van deze grond. Dergelijke regels zijn neergelegd in [artikel 3.79 Vb](../../../../../AMvB/vreemdelingenbesluit/2000/BWBR0011825/README.md). 
### *Keuring en behandeling* 

De aanvraag wordt afgewezen indien de vreemdeling niet bereid is een onderzoek naar of behandeling van TBC aan de ademhalingsorganen te ondergaan of indien hij niet meewerkt aan dat onderzoek of die behandeling, tenzij hij de nationaliteit bezit van een van de bij ministeriële regeling vast te stellen landen. Ontbreken van bedoelde bereidheid of medewerking staat ook in de weg aan ambtshalve verlening van verblijfsvergunningen. 
### *Vrijstellingen* 

In [artikel 3.18 VV](../../../../../ministeriele-regeling/voorschrift/vreemdelingen/2000/BWBR0012002/README.md) zijn de landen vermeld, waarvan de onderdanen van dit vereiste zijn vrijgesteld. Het betreft onderdanen van de EU, de lidstaten van de EER, Australië, Canada, Israël, Japan, Monaco, Nieuw-Zeeland, Suriname, de Verenigde Staten van Amerika en Zwitserland. In deze landen komt verhoudingsgewijs weinig TBC voor. Ingevolge [artikel 3.79, tweede lid, Vb](../../../../../AMvB/vreemdelingenbesluit/2000/BWBR0011825/README.md) is van het vereiste eveneens vrijgesteld de vreemdeling die langdurig ingezetene is, dan wel als gezinslid van een langdurig ingezetene in een andere staat die partij is bij het EG-verdrag is toegelaten. Omdat het vereiste alleen geldt voor de eerste verblijfsaanvaarding kunnen aanvragen om voortzetting van verblijf niet op deze grond worden afgewezen. Indien de vreemdeling houder van een verblijfsvergunning (asiel of regulier, voor bepaalde of onbepaalde tijd) of Nederlander is geweest, en een aanvraag heeft ingediend, geldt het vereiste niet, indien wordt geoordeeld dat redelijkerwijs sprake is van voortzetting van verblijf. Dat betekent dat, indien wordt geoordeeld dat niet redelijkerwijs kan worden of behoort te worden gesproken van voortzetting van verblijf, het vereiste wel geldt, met name gelet op het tweede lid van [artikel 3.82 Vb](../../../../../AMvB/vreemdelingenbesluit/2000/BWBR0011825/README.md). Met een redelijke termijn wordt gedoeld op een termijn van twee jaar na het einde van het rechtmatig verblijf of als Nederlander. 
### *Procedure* 

Idealiter heeft de vreemdeling die zich bij de IND meldt om aldaar fysiek een aanvraag tot het verlenen van een verblijfsvergunning regulier in te dienen, reeds bij de GG&GD een onderzoek naar TBC aan de ademhalingsorganen ondergaan. Veelal zal de vreemdeling dat onderzoek nog niet hebben ondergaan. In die situatie ondertekent de vreemdeling, bij de indiening van de aanvraag om een verblijfsvergunning, een verklaring op het TBC-formulier (zie [bijlage 13 VV](../../../../../ministeriele-regeling/voorschrift/vreemdelingen/2000/BWBR0012002/README.md)) waarin de vreemdeling aangeeft bereid te zijn een onderzoek naar en, indien nodig, behandeling van TBC te ondergaan. De IND verwijst daarna de vreemdeling door naar de meest nabij gelegen GG&GD. Voor deze verwijzing maakt hij gebruik van het originele TBC-formulier. De te onderzoeken vreemdeling vervoegt zich vervolgens, zo spoedig mogelijk, doch uiterlijk binnen drie maanden na de datum van de aanvraag om een verblijfsvergunning, bij de aangewezen GG&GD voor het ondergaan van een TBC-onderzoek. Naast het document voor grensoverschrijding dat bij de IND is overgelegd, wordt het TBC-formulier aan de onderzoeksarts overgelegd, waarop de persoonsgegevens van de vreemdeling die uit het document voor grensoverschrijding kenbaar zijn, staan vermeld. De arts belast met het onderzoek vergelijkt de gegevens in het document voor grensoverschrijding van de vreemdeling met de gegevens op het formulier. De onderzoeksarts vult na het onderzoek het formulier in en zendt het naar het juiste kantoor van de IND, dat de aanvraag in behandeling heeft. In het kader van het medisch onderzoek zoals bedoeld in de onderhavige paragraaf is het van belang twee situaties van elkaar te scheiden; de bereidheid tot medisch onderzoek en de bereidheid tot het ondergaan van een medische behandeling. Door ondertekening van de daartoe strekkende verklaring op het formulier verklaart de vreemdeling zich bereid zijn medewerking te verlenen aan het onderzoek naar TBC aan de ademhalingsorganen alsmede zijn medewerking te verlenen aan behandeling van eventuele TBC. Indien de vreemdeling niet tot ondertekening is overgegaan wordt hem een termijn van twee weken gegund om dat alsnog te doen. De aanvraag wordt afgewezen indien de vreemdeling niet bereid is gebleken bedoelde verklaring op het TBC-formulier te ondertekenen. 
### *De bereidheid tot medisch onderzoek* 

De bereidheid van de vreemdeling om een medisch onderzoek te ondergaan, zoals bedoeld in [artikel 16, eerste lid, aanhef en onder e, Vw](../../../../../wet/vreemdelingenwet/2000/BWBR0011823/README.md), blijkt uit de ondertekening van de daartoe strekkende verklaring op het TBC-formulier. Nadat de vreemdeling voornoemde verklaring heeft ondertekend, kan de verblijfsvergunning worden verleend, indien ook aan de overige voorwaarden wordt voldaan. Achteraf stelt de IND, op basis van opgave door de GG&GD, vast of betrokkene aan de verplichting om een TBC-onderzoek te ondergaan heeft voldaan. Indien na verlening van de verblijfsvergunning blijkt dat de vreemdeling ondanks bedoelde ondertekening niet daadwerkelijk aan de verplichting om een TBC-onderzoek te ondergaan heeft voldaan (zie [artikel 3.79 Vb](../../../../../AMvB/vreemdelingenbesluit/2000/BWBR0011825/README.md)) wordt de verblijfsvergunning ingetrokken op grond van het feit dat er onjuiste gegevens zijn verstrekt. 
### *Bereidheid medische behandeling* 

De bereidheid van de vreemdeling om een medische behandeling te ondergaan en daaraan medewerking te verlenen, blijkt uit de ondertekening van de daartoe strekkende verklaring op het TBC-formulier. Het enkele feit dat bij de vreemdeling TBC aan de ademhalingsorganen is geconstateerd, leidt er overigens niet toe dat de aanvraag tot verlening van een verblijfsvergunning wordt afgewezen. Indien de verklaring is ondertekend, wordt de vergunning verleend. Gelet op de duur van de TBC-behandeling is het immers niet opportuun om de bereidheid om mee te werken aan die behandeling eerst na voltooiing van de behandeling vast te stellen. Indien na verlening van de vergunning blijkt dat de vreemdeling ondanks bedoelde ondertekening niet daadwerkelijk bereid is gebleken de behandeling te ondergaan of daaraan mee te werken, wordt de vergunning ingetrokken op grond van het feit dat er onjuiste gegevens zijn verstrekt. 
### *Achterwege laten van uitzetting* 

Indien de vreemdeling bij wie TBC is geconstateerd, niet in aanmerking komt voor een verblijfsvergunning, kan dat een reden vormen om de uitzetting van die vreemdeling en diens eventuele gezinsleden achterwege te laten omdat het gelet op de gezondheidstoestand van de vreemdeling niet verantwoord is om te reizen (zie artikel [64 Vw](../../../../../wet/vreemdelingenwet/2000/BWBR0011823/README.md)). Voor de specifieke uitwerking hiervan wordt verwezen naar [A4/7.7](../../../../../circulaire/vreemdelingencirculaire/2000/(a)/BWBR0012287/README.md). Voor het recht op opvang en RvA verstrekkingen wordt verwezen naar [C23/2.3.3](../../../../../circulaire/vreemdelingencirculaire/2000/(c)/BWBR0012288/README.md).    
### 4.6  

####Niet voldoen aan de beperking

Ingevolge [artikel 16, eerste lid, onder g, Vw](../../../../../wet/vreemdelingenwet/2000/BWBR0011823/README.md) kan een aanvraag tot het verlenen van een verblijfsvergunning voor bepaalde tijd als bedoeld in [artikel 14 Vw](../../../../../wet/vreemdelingenwet/2000/BWBR0011823/README.md) worden afgewezen indien de vreemdeling niet voldoet aan de beperking, verband houdende met het doel waarvoor hij wil verblijven. Ingevolge het tweede lid van zowel [artikel 16](../../../../../wet/vreemdelingenwet/2000/BWBR0011823/README.md) als [18 Vw](../../../../../wet/vreemdelingenwet/2000/BWBR0011823/README.md) kunnen bij of krachtens algemene maatregel van bestuur regels worden gesteld over de toepassing van de gronden bedoeld in het eerste lid.    
### 4.7  

####Inburgeringsvereiste

Per 15 maart 2006 is de [Wet inburgering in het buitenland](../../../../../wet/wet/inburgering/in/het/buitenland/BWBR0023204/README.md) van kracht geworden en per 1 januari 2007 de [Wet inburgering](../../../../../wet/wet/inburgering/BWBR0020611/README.md). De koppeling tussen het behalen van het inburgeringsexamen en het verlenen van een verblijfsvergunning regulier voor bepaalde tijd verband houdend met voortgezet verblijf en een verblijfsvergunning regulier voor onbepaalde tijd is per 1 januari 2010 van kracht. Het inburgeringsvereiste in het kader van de mvv-procedure bestaat uit het met goed gevolg afleggen van het basisexamen inburgering binnen één jaar voorafgaand aan de aanvraag om een machtiging tot voorlopig verblijf ([artikel 3.71a, eerste lid, Vb](../../../../../AMvB/vreemdelingenbesluit/2000/BWBR0011825/README.md)) op een Nederlandse diplomatieke of consulaire vertegenwoordiging (zie B1/4.7.1). Het inburgeringsvereiste in het kader van de aanvraag om een bovengenoemde verblijfsvergunning bestaat uit het behalen van het inburgeringsexamen ([artikel 3.80a Vb](../../../../../AMvB/vreemdelingenbesluit/2000/BWBR0011825/README.md) voor de verblijfsvergunning bepaalde tijd en [artikel 3.96a Vb](../../../../../AMvB/vreemdelingenbesluit/2000/BWBR0011825/README.md) voor de verblijfsvergunning voor onbepaalde tijd). Ten bewijze dat het inburgeringsexamen is behaald, wordt een diploma uitgereikt ([artikel 14 Wet inburgering](../../../../../wet/wet/inburgering/BWBR0020611/README.md)). Het inburgeringsexamen bestaat uit twee onderdelen: een praktijkdeel en een centraal deel. 
### *Praktijkdeel* 

Het praktijkdeel van het inburgeringsexamen bestaat uit een onderzoek naar de vijf functionele taalvaardigheden (spreken, luisteren, lezen, schrijven en gespreksvaardigheid) gerelateerd aan veel voorkomende praktijksituaties die van cruciaal belang zijn om adequaat te kunnen participeren in de Nederlandse samenleving. Het praktijkdeel bestaat uit een portfolio of assessment of een combinatie van beide ([artikel 3.7 Besluit inburgering](../../../../../AMvB/besluit/inburgering/BWBR0020674/README.md)). 
### *Centraal deel* 

Het centraal deel van het examen bestaat uit drie examens: kennis van de Nederlandse samenleving (KNS), het electronisch praktijkexamen (EPE) en de toets gesproken Nederlands (TGN). KNS en EPE worden afgenomen via de computer. TGN wordt afgenomen via de telefoon. De examens van het centraal deel van het inburgeringsexamen worden enkel afgenomen door de Dienst Uitvoering Onderwijs (DUO) van het Ministerie van Onderwijs, Cultuur en Wetenschap, onder verantwoordelijkheid van de Minister van BZK (vóór 1 januari 2010: de IB-Groep) ([artikel 3.9 Besluit inburgering](../../../../../AMvB/besluit/inburgering/BWBR0020674/README.md)).   
### 4.7.1  

####Inburgering buitenland middels het basisexamen inburgering (mvv-procedure)

Ingevolge [artikel 16, eerste lid, onder h, Vw](../../../../../wet/vreemdelingenwet/2000/BWBR0011823/README.md) kan een aanvraag tot het verlenen van een verblijfsvergunning regulier voor bepaalde tijd worden afgewezen indien de vreemdeling, die niet behoort tot een der categorieën, bedoeld in [artikel 17, eerste lid, Vw](../../../../../wet/vreemdelingenwet/2000/BWBR0011823/README.md), na verkrijging van rechtmatig verblijf in Nederland, inburgeringsplichtig zou zijn op grond van de [artikelen 3](../../../../../wet/wet/inburgering/BWBR0020611/README.md) en [5 Wet inburgering](../../../../../wet/wet/inburgering/BWBR0020611/README.md) en niet beschikt over kennis op basisniveau van de Nederlandse taal en de Nederlandse maatschappij. Ingevolge [artikel 16, tweede lid, Vw](../../../../../wet/vreemdelingenwet/2000/BWBR0011823/README.md) kunnen bij of krachtens algemene maatregel van bestuur regels worden gesteld over de toepassing van deze grond. Deze regels zijn neergelegd in [artikelen 3.71a](../../../../../AMvB/vreemdelingenbesluit/2000/BWBR0011825/README.md), [3.98a](../../../../../AMvB/vreemdelingenbesluit/2000/BWBR0011825/README.md), [3.98b](../../../../../AMvB/vreemdelingenbesluit/2000/BWBR0011825/README.md), [3.98c](../../../../../AMvB/vreemdelingenbesluit/2000/BWBR0011825/README.md) en [3.98d Vb](../../../../../AMvB/vreemdelingenbesluit/2000/BWBR0011825/README.md) en de [artikelen 3.10](../../../../../ministeriele-regeling/voorschrift/vreemdelingen/2000/BWBR0012002/README.md), [3.11](../../../../../ministeriele-regeling/voorschrift/vreemdelingen/2000/BWBR0012002/README.md), [3.12](../../../../../ministeriele-regeling/voorschrift/vreemdelingen/2000/BWBR0012002/README.md) en [3.13 VV](../../../../../ministeriele-regeling/voorschrift/vreemdelingen/2000/BWBR0012002/README.md). Ingevolge [artikel 16, derde lid, Vw](../../../../../wet/vreemdelingenwet/2000/BWBR0011823/README.md) is het eerste lid, onder h, niet van toepassing op de vreemdeling die de Surinaamse nationaliteit bezit en die, met bij ministeriële regeling vastgestelde bescheiden, heeft aangetoond in Suriname of Nederland lager onderwijs in de Nederlandse taal te hebben gevolgd. Ingevolge [artikel 3.98c, derde lid, Vb](../../../../../AMvB/vreemdelingenbesluit/2000/BWBR0011825/README.md) worden de resultaten van het basisexamen inburgering door middel van het geautomatiseerde systeem beoordeeld. Aangezien de resultaten van de onderzoeken die zijn uitgevoerd naar de kwaliteit van de toetsen, ruimte laten voor onduidelijkheid omtrent de mate waarin de beoordeling aan de hand van het geautomatiseerde systeem vergelijkbaar is met die door menselijke examinatoren, worden de resultaten van het basisexamen in de eerste fase na invoering daarvan een tweede maal door menselijke examinatoren beoordeeld. In verband hiermee is in [artikel II besluit van 17 februari 2006 tot wijziging van het Vb in verband met inburgering in het buitenland](../../../../../AMvB/wijzigingsbesluit/vreemdelingenbesluit/2000/(inburgering/in/buitenland)/BWBR0019587/README.md), Stb. 2006, 94,opgenomen dat in afwijking van [artikel 3.98c, derde lid, Vb](../../../../../AMvB/vreemdelingenbesluit/2000/BWBR0011825/README.md) de resultaten van het basisexamen inburgering, die door middel van het geautomatiseerde systeem zijn beoordeeld, nogmaals beoordeeld worden door examinatoren, indien het basisexamen is afgelegd vóór een bij koninklijk besluit te bepalen tijdstip. Inburgeringsplichtig is de vreemdeling die rechtmatig verblijf heeft op grond van [artikel 8, a tot en met e, dan wel l, Vw](../../../../../wet/vreemdelingenwet/2000/BWBR0011823/README.md), die anders dan voor een tijdelijk doel in Nederland verblijft of geestelijk bedienaar is. Verblijfsdoelen die als tijdelijk worden aangemerkt in de zin van de [Wet inburgering](../../../../../wet/wet/inburgering/BWBR0020611/README.md) staan opgenomen [artikel 2.1 van het Besluit inburgering](../../../../../AMvB/besluit/inburgering/BWBR0020674/README.md) en in de bijlage bij [artikel 2.1 Regeling inburgering](../../../../../ministeriele-regeling/regeling/inburgering/BWBR0020657/README.md) (zie B1/4.7.1.1). De hoofdregel geldt voor vreemdelingen die voor hun komst naar Nederland in het bezit moeten zijn van een mvv in het kader van bijvoorbeeld gezinshereniging of gezinsvorming, en die na hun komst naar Nederland inburgeringsplichtig zijn op grond van de [artikelen 3](../../../../../wet/wet/inburgering/BWBR0020611/README.md) en [5 Wet inburgering](../../../../../wet/wet/inburgering/BWBR0020611/README.md). Hetzelfde geldt voor verblijf als geestelijk voorganger of godsdienstleraar, ondanks dat zij doorgaans geen duurzaam verblijf in Nederland beogen (zie B1/4.7.1.1). 
### *Vreemdelingen van 18 jaar en ouder* 

Vreemdelingen in de leeftijd van 18 tot 65 jaar zijn ingevolge de Wet inburgering inburgeringsplichtig en dienen derhalve het basisexamen inburgering buitenland met goed gevolg af te leggen tenzij zij zijn vrijgesteld ingevolge de [artikelen 3](../../../../../wet/wet/inburgering/BWBR0020611/README.md) en [5 Wet inburgering](../../../../../wet/wet/inburgering/BWBR0020611/README.md) (zie B1/4.7.1.1). De basiskennis, die de vreemdeling reeds voor komst naar Nederland in het buitenland moet hebben verworven, wordt in het buitenland beoordeeld aan de hand van het basisexamen inburgering, tenzij de vreemdeling niet inburgeringsplichtig is of daarvan is vrijgesteld. De resultaten van het basisexamen worden betrokken bij de aanvraag om een mvv. Het basisexamen inburgering bestaat uit de Toets Gesproken Nederlands en een onderzoek naar de kennis van de Nederlandse samenleving ([art. 3.98a Vb](../../../../../AMvB/vreemdelingenbesluit/2000/BWBR0011825/README.md)). Vanaf 1 april 2011 is het niveau van de Toets Gesproken Nederlands verhoogd van niveau A1min naar niveau A1 van het Europese Raamwerk voor Vreemde Talen en omvat het basisexamen inburgering ook de toets Geletterdheid en Begrijpend Lezen (GBL). De aanvraag tot het verlenen van een verblijfsvergunning regulier voor bepaalde tijd wordt afgewezen indien de vreemdeling het basisexamen inburgering niet met goed gevolg heeft afgelegd, tenzij: 

* de vreemdeling de Surinaamse nationaliteit bezit en met krachtens [artikel 16, derde lid, Vw](../../../../../wet/vreemdelingenwet/2000/BWBR0011823/README.md) vastgestelde bescheiden heeft aangetoond lager onderwijs in Suriname of Nederland te hebben gevolgd;  

* [artikel 3.71a, tweede lid, Vb](../../../../../AMvB/vreemdelingenbesluit/2000/BWBR0011825/README.md) van toepassing is;  

* de vreemdeling de leeftijd van 65 jaren heeft bereikt.   In [artikel 4:2, tweede lid, Awb](../../../../../wet/algemene/wet/bestuursrecht/BWBR0005537/README.md) is bepaald dat de aanvrager bij indiening van de aanvraag de gegevens en bescheiden dient te verschaffen die voor de beslissing op de aanvraag nodig zijn en waarover hij redelijkerwijs de beschikking kan krijgen. Het is daarbij aan de vreemdeling, als potentiële nieuwkomer, om aan te tonen dat hij over de vereiste basiskennis van de Nederlandse taal en Nederlandse samenleving beschikt. De enige wijze die hem daartoe ter beschikking staat is het met goed gevolg afleggen van een basisexamen inburgering. Daaronder vallen ook gegevens en bescheiden met betrekking tot de eventuele vrijstelling van het basisexamen inburgering. Indien de vreemdeling bij de aanvraag niet de noodzakelijke gegevens voor eventuele vrijstelling van het basisexamen inburgering overlegt, wordt hij met toepassing van [artikel 4:5 Awb](../../../../../wet/algemene/wet/bestuursrecht/BWBR0005537/README.md) in de gelegenheid gesteld gedurende een redelijke termijn de aanvraag aan te vullen voordat daarop wordt beslist. In deze periode wordt de beslistermijn met toepassing van [artikel 4:15 Awb](../../../../../wet/algemene/wet/bestuursrecht/BWBR0005537/README.md) opgeschort. Als de vreemdeling binnen die redelijke termijn geen gegevens en bescheiden met betrekking tot de eventuele vrijstelling van het basisexamen inburgering heeft overgelegd, wordt op de aanvraag beslist. In deze paragraaf zijn algemene regels opgenomen over het basisexamen inburgering buitenland. Het basisexamen inburgering buitenland is van toepassing op aanvragen tot verlenen van een verblijfsvergunning regulier voor bepaalde tijd in het kader van gezinshereniging en gezinsvorming met een hoofdpersoon die een verblijfsrecht heeft dat niet-tijdelijk van aard is of die Nederlander is, tenzij nadrukkelijk anders is vermeld. Ten aanzien van bepaalde categorieën vreemdelingen zijn elders in het [Vb](../../../../../AMvB/vreemdelingenbesluit/2000/BWBR0011825/README.md), het [VV](../../../../../ministeriele-regeling/voorschrift/vreemdelingen/2000/BWBR0012002/README.md) en de Vc in de betreffende materiehoofdstukken (zie B2 en verder) andersluidende bepalingen opgenomen.   
### 4.7.1.1  

####Niet inburgeringsplichtig of vrijstelling

Uit de Wet inburgering, het Besluit inburgering en de Regeling inburgering blijkt of de vreemdeling wel of niet inburgeringsplichtig is. Als de vreemdeling in Nederland niet inburgeringsplichtig is, dan is de vreemdeling ook niet inburgeringsplichtig in het buitenland en hoeft het basisexamen inburgering niet afgelegd te worden. Het inburgeringsvereiste is niet van toepassing op vreemdelingen die na verlening van een verblijfsvergunning regulier voor bepaalde tijd in Nederland niet inburgeringsplichtig op grond van de artikelen 3 en 5 Wet inburgering zijn, bijvoorbeeld omdat zij voor een tijdelijk doel naar Nederland komen. 
###Niet inburgeringsplichtig vanwege tijdelijk doel

Als tijdelijke verblijfsdoel in de zin van de Wet inburgering gelden de volgende verblijfsdoelen voor wat betreft de bepaling van de inburgeringsplicht: 

* gezinshereniging of gezinsvorming indien het verblijfsrecht van de hoofdpersoon van tijdelijke aard is;  

* verblijf ter adoptie of als pleegkind indien het verblijfsrecht van de hoofdpersoon van tijdelijke aard is;  

* het afwachten van onderzoek naar de geschiktheid van de aspirant-adoptiefouders, bedoeld in artikel 11 van de Wobka;  

* familiebezoek;  

* het verrichten van arbeid als zelfstandige;  

* het verrichten van arbeid in loondienst;  

* het zoeken en verrichten van arbeid al dan niet in loondienst;  

* het zoeken van arbeid in loondienst aan boord van een Nederlands zeeschip of op een mijnbouwinstallatie op het continentaal plat;  

* het doorbrengen van verlof in Nederland;  

* het afwachten van herstel en hervatting van de arbeid in loondienst aan boord van een Nederlands zeeschip of op een mijnbouwinstallatie op het continentaal plat;  

* verblijf als stagiaire of practicant;  

* verblijf als niet-geprivilegieerd militair of niet-geprivilegieerd burgerpersoneel;  

* het volgen van studie;  

* de voorbereiding op studie;  

* verblijf als au-pair;  

* verblijf in het kader van uitwisseling;  

* het ondergaan van medische behandeling;  

* de vervolging van mensenhandel;  

* het afwachten van een verzoek op grond van artikel 17 Rwn;  

* verblijf als vreemdeling die buiten zijn schuld niet uit Nederland kan vertrekken;  

* verblijf als Amv;  

* verblijf als kennismigrant;  

* verblijf als houder van de Europese blauwe kaart in de zin van richtlijn 2009/50/EG;  

* werkzaamheid in het kader van grensoverschrijdende dienstverlening;  

* verblijf als onderzoeker in de zin van richtlijn 2005/71/EG;  

* verblijfsrecht op grond van artikel 3.4, derde lid, Vb indien bij de verlening is bepaald dat het verblijfsrecht tijdelijk van aard is.   
###Niet inburgeringsplichtig vanwege acht jaar verblijf tijdens leerplichtige leeftijd

Het inburgeringsvereiste is niet van toepassing op de vreemdeling die ten minste acht jaren tijdens de leerplichtige leeftijd in Nederland heeft verbleven zijnde de periode van het vijfde tot en met het zestiende jaar. Het verblijf in Nederland tijdens de leerplichtige leeftijd blijkt op grond van artikel 2.6 Besluit inburgering uit inschrijving als ingezetene in de gemeentelijke basisadministratie persoonsgegevens, dan wel uit inschrijving in de daaraan voorafgaande bevolkingsboekhouding. Voor toepassing van deze vrijstellingsrond is niet vereist dat het hierbij om een ononderbroken inschrijving van acht jaar gaat. Voorts is niet vereist dat het om acht jaar legaal verblijf in Nederland gaat. 
###Niet inburgeringsplichtig vanwege diploma’s, certificaten of andere documenten

Op grond van artikel 2.3 en artikel 2.5 Besluit inburgering is niet inburgeringsplichtig de vreemdeling die beschikt over een diploma, certificaat of ander document zoals hieronder genoemd: 

* een diploma of getuigschrift van een Nederlandstalige opleiding binnen het wetenschappelijk onderwijs, het hoger beroepsonderwijs, algemeen voortgezet onderwijs, beroepsonderwijs of leerlingwezen. Het diploma moet een wettelijke basis hebben. Als dat zo is, staat dat vermeld op het diploma;  

* een diploma staatsexamen Nederlands als tweede taal, programma I of II;  

* een in België, Suriname, Aruba, Curaçao, Sint Maarten of in de openbare lichamen Bonaire, Sint Eustatius of Saba behaald schooldiploma of getuigschrift. Dit moet zijn behaald na onderwijs in een Nederlandstalige opleiding met een voldoende op de cijferlijst voor het vak Nederlands. Het niveau van de opleiding moet hoger zijn dan lager- of basisonderwijs en het uitgereikte diploma moet een wettelijke basis hebben;  

* een diploma van het Europese baccalaureaat van de Europese school, het getuigschrift International Baccalaureate Middele Years Certificate, International General Certificate of Secundary Education of Internationaal Baccalaureaat, voor zover dat het baccalaureaat het vak Nederlands als eerste of tweede taal omvat en voor dat vak een voldoende is behaald of indien daartoe een cursus Engels-Nederlandstalig onderwijs of een cursus Internationaal Baccalaureaat met daarin het vak Nederlands is gevolgd en een voldoende is behaald;  

* het Certificaat Naturalisatietoets;  

* het inburgeringsdiploma van de Wet inburgering;  

* een certificaat Inburgering in het kader van de WIN, wanneer uiterlijk 31 december 2006 het WIN-traject is afgerond, en bijbehorende verklaring van het ROC waaruit blijkt dat een profieltoets met de uitkomst voor de onderdelen 'luisteren' en 'spreken' niveau NT2-2 is behaald, voor de onderdelen 'lezen' en 'schrijven' niveau NT2-1 en voor het onderdeel Maatschappij Oriëntatie niveau 2 of 80% als die toets is afgelegd na 31 augustus 2001 respectievelijk 85% als de toets voor 1 september 2001 is afgelegd (de vreemdeling is oudkomer);  

* een certificaat Inburgering in het kader van de WIN, wanneer het WIN-traject doorliep in 2007 of 2008, en bijbehorende verklaring van het ROC waaruit blijkt dat voor de onderdelen 'luisteren', 'spreken', ‘lezen' en ‘schrijven' tenminste niveau NT2-2 is behaald en voor het onderdeel Maatschappij Oriëntatie niveau 2 of 80% als die toets is afgelegd na 31 augustus 2001 respectievelijk 85% als de toets voor 1 september 2001 is afgelegd (de vreemdeling is nieuwkomer);  

* een certificaat Oudkomers van de Regeling certificaat inburgering oudkomers, waaruit blijkt dat voor de onderdelen ‘luisteren’ en ‘spreken’ niveau NT2 2 is behaald en niveau NT2 1 voor de onderdelen ‘lezen ‘schrijven’;  

* het document korte vrijstellingstoets van de Wet inburgering (artikel 2.7, tweede lid, Besluit inburgering);  

* een beschikking van het college van B&W waarin staat dat de vaststelling van een inburgeringsprogramma op grond van de Wet inburgering nieuwkomers achterwege is gelaten omdat tijdens het inburgeringsonderzoek aannemelijk is geworden dat de nieuwkomer de kennis, het inzicht en de vaardigheden die hij door het deelnemen aan een inburgeringsprogramma zou kunnen verwerven, reeds in voldoende mate op andere wijze zou verwerven;  

* een beschikking van het college van B&W waarin staat dat de vaststelling van een inburgeringsprogramma op grond van de Wet inburgering nieuwkomers achterwege is gelaten omdat een toets als bedoeld in artikel 5, vierde lid, Wet inburgering nieuwkomers met goed gevolg is afgelegd; of  

* een bewijs waaruit blijkt dat de vreemdeling ingevolge artikel 4 Besluit Naturalisatietoets zoals dit gold op 1 april 2003 is of was ontheven van de verplichting om alle in dat artikel bedoelde toetsonderdelen af te leggen.   Andere bescheiden dan hier vermeld, leiden niet tot vrijstelling op deze grond. De thans geldende legalisatiecirculaire is van overeenkomstige toepassing. Om voor vorengenoemde vrijstellingsgrond in aanmerking te komen overlegt de vreemdeling bij de aanvraag van de mvv of het verzoek om advies het gevraagde diploma. In het geval vereist is dat voor het vak Nederlands een voldoende is gehaald, overlegt de vreemdeling een door de onderwijsinstelling gewaarmerkte cijferlijst waaruit blijkt dat een voldoende is behaald voor het vak Nederlandse taal. Bij twijfel of het diploma, getuigschrift of ander document vrijstelling oplevert in het kader van de Wet inburgering kan contact worden opgenomen met de Dienst Uitvoering Onderwijs. 
###Overige vrijstellingen

###Surinaamse nationaliteit

De vreemdeling met de Surinaamse nationaliteit is op grond van artikel 16, derde lid, Vw vrijgesteld van het basisexamen inburgering, indien hij heeft aangetoond in Suriname of Nederland lager onderwijs in de Nederlandse taal te hebben gevolgd. Conform artikel 3.13 VV dienen daartoe de volgende bescheiden te worden overgelegd: 

a. een schooldiploma of getuigschrift behaald in Suriname voor 25 november 1975 waaruit blijkt dat tenminste de lagere school in de Nederlandse taal is afgerond en een verklaring van het Centraal Bureau Burgerzaken voorzien van een apostille waaruit blijkt dat de vreemdeling ten tijde van afronding van deze school woonachtig is geweest in Suriname;  

b. een door het Surinaamse Ministerie van Onderwijs en Volksontwikkeling afgegeven schooldiploma of getuigschrift, behaald in Suriname na 25 november 1975, waaruit blijkt dat tenminste de lagere school in de Nederlandse taal is afgerond, dan wel een verklaring van het Examenbureau van het Ministerie van Onderwijs en Volksontwikkeling waaruit dit blijkt. Het diploma, het getuigschrift of de verklaring dient te zijn voorzien van een apostille;  

c. een in Nederland gehaald diploma hoger dan dat van het lager onderwijs;  

d. een historisch overzicht uit het Vestigingsregister te Den Haag waaruit blijkt dat de vreemdeling ten tijde van de afronding van de lagere school, op de leeftijd van elf, twaalf of dertien jaar, woonachtig is geweest in Nederland; of  

e. een uittreksel uit de GBA waaruit blijkt dat de vreemdeling ten tijde van de afronding van de lagere school, op de leeftijd van elf, twaalf of dertien jaar, woonachtig is geweest in Nederland.   Andere bescheiden dan daar vermeld, leiden niet tot vrijstelling op deze grond. 
###Niet mvv-plichtig

Het inburgeringsvereiste is evenmin van toepassing op vreemdelingen die, om voor verlening van een verblijfsvergunning regulier voor bepaalde tijd in aanmerking te kunnen komen, niet hoeven te beschikken over een geldige mvv. In artikel 16, eerste lid, onder h, Vw is reeds voorzien in een uitzondering voor de in artikel 17, eerste lid, Vw genoemde categorieën vreemdelingen, waartoe ook behoren de in artikel 3.71, tweede lid, Vb genoemde categorieën vreemdelingen, aan wie het ontbreken van een geldige mvv niet wordt tegengeworpen. 
###Hoofdpersoon is houder asielvergunning

Het inburgeringsvereiste wordt niet tegengeworpen aan het gezinslid van de hoofdpersoon die houder is van een verblijfsvergunning asiel voor bepaalde of voor onbepaalde tijd.    
### 4.7.1.2  

####Ontheffing

Ingevolge [artikel 3.71a, tweede lid, aanhef en onder c, Vb](../../../../../AMvB/vreemdelingenbesluit/2000/BWBR0011825/README.md) wordt de aanvraag tot het verlenen van een verblijfsvergunning voor bepaalde tijd niet afgewezen indien de vreemdeling ten genoegen van de Minister van BZK heeft aangetoond door een geestelijke of lichamelijke belemmering blijvend niet in staat te zijn het basisexamen inburgering af te leggen. Indien de vreemdeling een ernstige lichamelijke en/of geestelijke belemmering heeft, is hij ontheven van het basisexamen inburgering buitenland. Het gaat hier met name om blindheid, doofheid alsmede om doofstomheid. Indien er sprake is van slechtziendheid en hardhorendheid en betrokkene niet door eigen hulpmiddelen (bijvoorbeeld een bril of hoorapparaat) alsnog voldoende gezichts- of hoorvermogen krijgt om de toets af te leggen, is betrokkene ook vrijgesteld. Tevens kan onder meer gedacht worden aan een ernstig spraakgebrek dat de menselijke communicatie verhindert en het afleggen van het basisexamen met behulp van de spraakherkenningscomputer blijvend onmogelijk maakt. In dergelijke gevallen is het blijvend onmogelijk om te gaan voldoen aan het inburgeringsvereiste en daarmee voor toelating tot Nederland. Betrokkene dient zelf aan te tonen dat hij in aanmerking komt voor de ontheffing. In geval van een lichamelijke of geestelijke belemmering volgt de hierna beschreven procedure. 
### *Registratieformulier, toestemmingsverklaring en vragenformulier* 

De verzoeker verklaart op de Nederlandse diplomatieke en/of consulaire vertegenwoordiging dat hij blijvend niet in staat is het basisexamen inburgering buitenland te doen vanwege een lichamelijke of geestelijke belemmering. Hiertoe is model ([bijlage 19 VV](../../../../../ministeriele-regeling/voorschrift/vreemdelingen/2000/BWBR0012002/README.md), ontheffing inburgering, [artikel 3.10 VV](../../../../../ministeriele-regeling/voorschrift/vreemdelingen/2000/BWBR0012002/README.md)) beschikbaar. Het door de arts, deskundige of specialist ingevulde standaardformulier (zie bijlage 19 VV) wordt gevoegd bij de aanvraag tot afgifte van de mvv. Van het model vragenformulier maakt deel uit een door vreemdeling zelf te ondertekenen verklaring dat hij toestemming geeft aan de arts of deskundige die hem onderzoekt om zijn bevindingen mee te delen aan de Minister via het hoofd van de Nederlandse vertegenwoordiging. Bij het model vragenformulier hoort het informatieblad voor de arts of deskundige ([artikel 3.10 VV](../../../../../ministeriele-regeling/voorschrift/vreemdelingen/2000/BWBR0012002/README.md)). Het informatieblad is onderdeel van het model vragenformulier en dient tevens door de arts of deskundige voor gezien te worden ondertekend. De verklaring wordt opgemaakt door het vragenformulier in te vullen. De arts of deskundige tekent zijn bevindingen aan op de verklaring en zendt de verklaring rechtstreeks naar de Minister via het hoofd van de post en stuurt een afschrift ervan aan de vreemdeling, dan wel geeft het afschrift aan de vreemdeling mee. Verklaringen, opgemaakt anders dan conform dit model, worden niet geaccepteerd. Om de garantie te hebben dat het model inderdaad is ingevuld door een arts of deskundige, hecht deze een korte verklaring dienaangaande op zijn eigen brief- of receptpapier aan de ingevulde verklaring. De arts/deskundige voorziet het eigen brief- of receptpapier van zijn stempel en zijn paraaf. Voorts worden slechts geaccepteerd de verklaringen afkomstig van een door de Nederlandse diplomatieke en/of consulaire vertegenwoordiging aangewezen arts of deskundige ([artikel 3.10 VV](../../../../../ministeriele-regeling/voorschrift/vreemdelingen/2000/BWBR0012002/README.md)). De Minister beoordeelt aan de hand van de bevindingen van de arts of deskundige of er wel of niet sprake is van lichamelijke of geestelijke belemmeringen, waardoor de vreemdeling blijvend niet in staat is het basisexamen inburgering af te leggen. 
### *Onderzoek* 

Mocht daartoe aanleiding bestaan dan kan op aanwijzing van de IND tijdens de aanvraagprocedure de gegrondheid van het beroep op ontheffing van het basisexamen nader worden onderzocht. 
### *Onbillijkheid van overwegende aard* 

Ingevolge [artikel 3.71a, tweede lid, aanhef en onder d, Vb](../../../../../AMvB/vreemdelingenbesluit/2000/BWBR0011825/README.md), wordt de aanvraag tot het verlenen van een verblijfsvergunning voor bepaalde tijd niet afgewezen indien de vreemdeling het basisexamen inburgering niet met goed gevolg heeft afgelegd en afwijzing van die aanvraag naar het oordeel van de Minister van BZK zou leiden tot een onbillijkheid van overwegende aard (dit is de zogenaamde hardheidsclausule). Hiervan is sprake als een combinatie van zeer bijzondere individuele omstandigheden ertoe leidt dat de vreemdeling blijvend niet in staat is om het basisexamen inburgering met goed gevolg af te leggen. Hierbij dient de vreemdeling bovendien te kunnen aantonen die inspanningen te hebben geleverd die in redelijkheid kunnen worden gevergd om het basisexamen inburgering met goed gevolg af te leggen. Dit kan onder meer blijken uit het één of meermalen afleggen van het basisexamen inburgering, waarbij bijvoorbeeld wel een positief resultaat is behaald voor de Toets Gesproken Nederlands en de toets Kennis van de Nederlandse Samenleving, maar geen positief resultaat is behaald voor de toets Geletterdheid en Begrijpend Lezen. Deze resultaten blijken uit de op naam van de vreemdeling gestelde resultatenbrief van het Ministerie van Buza. Deze resultatenbrief ontvangt de vreemdeling van de Nederlandse vertegenwoordiging in het buitenland na het afleggen van het basisexamen inburgering en voegt de vreemdeling bij de mvv-aanvraag. Het enkele feit dat men een of meerdere malen het examen heeft afgelegd, leidt niet tot een succesvol beroep op de hardheidsclausule.    
### 4.7.1.3  

####Herkansing en geldigheidsduur

### *Geldigheidsduur van het examen* 

De geldigheid van het met goed gevolg afgelegde basisexamen inburgering is vastgesteld op één jaar ([artikel 3.71a Vb](../../../../../AMvB/vreemdelingenbesluit/2000/BWBR0011825/README.md)). Het met goed gevolg afgelegde basisexamen inburgering is ongeldig indien het is behaald meer dan een jaar voorafgaand aan de indiening van de aanvraag. Het positieve resultaat van het basisexamen inburgering dat is behaald vóór 1 april 2011 kan ook bij mvv-aanvragen ingediend ná 1 april 2011 worden overgelegd. Daarbij is van belang dat de mvv-aanvraag binnen een jaar nadat het basisexamen is behaald, wordt ingediend. Zie voor herkansing [artikel 3.98d Vb](../../../../../AMvB/vreemdelingenbesluit/2000/BWBR0011825/README.md).     
### 4.7.2  

####Het inburgeringsexamen (voortgezet verblijf)

Ingevolge [artikel 16a, eerste lid, Vw](../../../../../wet/vreemdelingenwet/2000/BWBR0011823/README.md) kan de aanvraag tot het wijzigen van een verblijfsvergunning voor bepaalde tijd als bedoeld in [artikel 14 Vw](../../../../../wet/vreemdelingenwet/2000/BWBR0011823/README.md) worden afgewezen indien de vreemdeling het inburgeringsexamen, bedoeld in [artikel 13 Wet inburgering](../../../../../wet/wet/inburgering/BWBR0020611/README.md), niet heeft behaald.   In [artikel 3.80a Vb](../../../../../AMvB/vreemdelingenbesluit/2000/BWBR0011825/README.md) is het inburgeringsvereiste geregeld met betrekking tot de verlening van een verblijfsvergunning onder de beperking ‘voortgezet verblijf’. Op grond van artikel 3.80a, eerste lid, Vb wordt een aanvraag tot het wijzigen van een verblijfsvergunning in een verblijfsvergunning voor voortgezet verblijf afgewezen, indien de aanvraag is ingediend door een vreemdeling als bedoeld in [artikel 3.51, eerste lid, aanhef en onder a, Vb](../../../../../AMvB/vreemdelingenbesluit/2000/BWBR0011825/README.md), die het inburgeringsexamen niet heeft behaald. Dit is de vreemdeling die drie jaar in Nederland verblijft als houder van een verblijfsvergunning onder een beperking verband houdend met gezinshereniging of gezinsvorming met een persoon met niet-tijdelijk verblijfsrecht. Dit betekent dat het inburgeringsvereiste alleen van toepassing is in de gevallen genoemd in B16/3.1.1 en 3.1.2.  
### *Overgangsregeling* 

De aanvraag tot het wijzigen van een verblijfsvergunning wordt niet afgewezen op de grond dat de vreemdeling het inburgeringsexamen niet heeft behaald, indien de aanvraag is ingediend vóór 1 januari 2010 en de vreemdeling op dat tijdstip drie jaar houder was van een verblijfsvergunning (zie [artikel 9.2, eerste lid, Besluit inburgering](../../../../../AMvB/besluit/inburgering/BWBR0020674/README.md)).    
### 4.7.2.1  

####Gevallen waarin het inburgeringsvereiste niet van toepassing is

Op grond van [artikel 3.80a, eerste lid, Vb](../../../../../AMvB/vreemdelingenbesluit/2000/BWBR0011825/README.md) wordt de verblijfsvergunning onder de beperking ‘voortgezet verblijf’ afgewezen als de vreemdeling het inburgeringsexamen, bedoeld in [artikel 13 Wet inburgering](../../../../../wet/wet/inburgering/BWBR0020611/README.md), niet heeft behaald. Dit is ingevolge artikel 3.80a, tweede tot en met vierde lid, Vb niet van toepassing indien: 

a. de vreemdeling jonger is dan 16 jaar dan wel 65 jaar of ouder;  

b. de vreemdeling ten minste acht jaren tijdens de leerplichtige leeftijd in Nederland heeft verbleven;  

c. de vreemdeling is vrijgesteld van het inburgeringsvereiste, omdat hij beschikt over een document als bedoeld in [artikel 2.3, eerste lid, onder b tot en met l, Besluit inburgering](../../../../../AMvB/besluit/inburgering/BWBR0020674/README.md);  

d. de vreemdeling is vrijgesteld van het inburgeringsvereiste omdat hij voldoet aan een van de criteria, genoemd in [artikel 2.5, onder a tot en met c, van het Besluit inburgering](../../../../../AMvB/besluit/inburgering/BWBR0020674/README.md);  

e. de vreemdeling door het college van B&W is ontheven van de inburgeringsplicht omdat de vreemdeling heeft aangetoond door een psychische of lichamelijke belemmering, dan wel een verstandelijke handicap, blijvend niet in staat te zijn het inburgeringsexamen te behalen;  

f. de vreemdeling door het college van B&W is ontheven van de inburgeringsplicht omdat het college op grond van door de vreemdeling aantoonbaar geleverde inspanningen tot het oordeel komt dat het voor hem redelijkerwijs niet mogelijk is het inburgeringsexamen te behalen;  

g. de vreemdeling verblijf heeft in Nederland op basis van een afhankelijke verblijfstitel en de relatie waarop die afhankelijke titel is gebaseerd is verbroken in verband met huiselijk geweld;  

h. naar het oordeel van de Minister voor I&A blijkens een door de vreemdeling overgelegd medisch advies, van een door het college van B&W aangewezen onafhankelijk arts, vanwege een psychische of lichamelijke belemmering, dan wel een verstandelijke handicap blijvend niet in staat is het inburgeringsexamen te behalen;  

i. toepassing daarvan naar het oordeel van de Minister voor I&A zal leiden tot een onbillijkheid van overwegende aard.   
### *Ad a.* 

Vreemdelingen van 16 en 17 jaar zijn niet van rechtswege vanwege hun leeftijd vrijgesteld van het inburgeringsvereiste. Vreemdelingen van 16 en 17 jaar worden echter wel op grond van de hardheidsclausule vrijgesteld van het inburgeringsvereiste (zie B1/4.7.2.3). 
### *Ad b.* 

Het inburgeringsvereiste is niet van toepassing op de vreemdeling die ten minste acht jaren tijdens de leerplichtige leeftijd in Nederland heeft verbleven zijnde de periode van het vijfde tot en met het zestiende jaar. Het verblijf in Nederland tijdens de leerplichtige leeftijd blijkt op grond van [artikel 2.6 Besluit inburgering](../../../../../AMvB/besluit/inburgering/BWBR0020674/README.md) uit inschrijving als ingezetene in de gemeentelijke basisadministratie persoonsgegevens, dan wel uit inschrijving in de daaraan voorafgaande bevolkingsboekhouding. Voor toepassing van deze vrijstellingsrond is niet vereist dat het hierbij om een ononderbroken inschrijving van acht jaar gaat. Voorts is niet vereist dat het om acht jaar legaal verblijf in Nederland gaat. 
### *Ad c en d.* 

Het gaat hier om de vreemdeling die in het bezit is van een diploma, certificaat of ander document genoemd in [artikel 2.3, eerste lid, onder b tot en met l, Besluit inburgering](../../../../../AMvB/besluit/inburgering/BWBR0020674/README.md) of omdat hij voldoet aan een van de criteria, genoemd in [artikel 2.5, onder a tot en met c, van het Besluit inburgering](../../../../../AMvB/besluit/inburgering/BWBR0020674/README.md). Zie paragraaf B1/4.7.1.1 onder het kopje *Niet inburgeringsplichtig vanwege diploma’s, certificaten of andere documenten* voor de opsomming van de bedoelde diploma’s, certificaten of andere documenten die tot de vrijstelling kunnen leiden. Om voor vorengenoemde vrijstellingsgrond in aanmerking te komen overlegt de vreemdeling bij de aanvraag om een zelfstandige verblijfsvergunning een gewaarmerkte kopie van het gevraagde diploma, certificaat of document. In het geval vereist is dat voor het vak Nederlands een voldoende is gehaald, overlegt de vreemdeling ook een door de onderwijsinstelling gewaarmerkte cijferlijst waaruit blijkt dat een voldoende is behaald voor het vak Nederlandse taal. Bij twijfel of het diploma, getuigschrift of ander document vrijstelling oplevert in het kader van de [Wet inburgering](../../../../../wet/wet/inburgering/BWBR0020611/README.md) kan contact worden opgenomen met de Dienst Uitvoering Onderwijs. De vreemdelingen die gedeeltelijk zijn vrijgesteld op grond van [artikel 2.4 Besluit inburgering](../../../../../AMvB/besluit/inburgering/BWBR0020674/README.md) vallen hier uitdrukkelijk niet onder. De vreemdelingen die slechts gedeeltelijk van de inburgeringsplicht zijn vrijgesteld en de resterende examens (nog) niet hebben behaald, hebben het inburgeringsexamen, bedoeld in [artikel 13 Wet inburgering](../../../../../wet/wet/inburgering/BWBR0020611/README.md) dan ook nog niet behaald. Ingevolge [artikel 14 Wet inburgering](../../../../../wet/wet/inburgering/BWBR0020611/README.md) is het inburgeringsexamen behaald, ingeval van gedeeltelijke vrijstelling, indien de overige daartoe behorende examens met goed gevolg zijn afgelegd. Ten bewijze dat het inburgeringsexamen is behaald, wordt een diploma uitgereikt (artikel 14, tweede lid, Wet inburgering). 
### *Ad e.* 

In artikel [artikel 3.80a, tweede lid, onder d, Vb](../../../../../AMvB/vreemdelingenbesluit/2000/BWBR0011825/README.md) is de doorwerking geregeld van de gemeentelijke ontheffing dat de vreemdeling wegens een psychische of lichamelijke belemmering, dan wel een verstandelijke handicap blijvend niet in staat is het inburgeringsexamen te behalen. Inburgeringsplichtige vreemdelingen worden op deze grond door het college van B&W van de inburgeringsplicht ontheven (zie [artikel 6, eerste lid, Wet inburgering](../../../../../wet/wet/inburgering/BWBR0020611/README.md)), nadat een onafhankelijke arts terzake een medisch advies heeft uitgebracht (zie [artikel 2.8 Besluit inburgering](../../../../../AMvB/besluit/inburgering/BWBR0020674/README.md)). Deze beslissing van het college heeft dus ook tot gevolg dat het inburgeringsvereiste niet wordt gesteld in het kader van de aanvraag om een zelfstandige verblijfsvergunning. De verleende ontheffing blijkt uit een afschrift van de beschikking van het college van B&W. De beschikking is op de dag van indiening van de aanvraag niet ouder dan drie jaar. 
### *Ad f.* 

Ingevolge [artikel 31, tweede lid, Wet inburgering](../../../../../wet/wet/inburgering/BWBR0020611/README.md) kan het college van B&W de vreemdeling ontheffing verlenen van de inburgeringsplicht, indien het college op grond van door de inburgeringsplichtige aantoonbaar geleverde inspanningen tot het oordeel komt dat het voor hem redelijkerwijs niet mogelijk is het inburgeringsexamen te behalen. Deze ontheffing werkt door in de procedure van een aanvraag om een verblijfsvergunning. De verleende ontheffing blijkt uit een afschrift van de beschikking van het college van B&W. 
### *Ad g.* 

In artikel [artikel 3.80a, tweede lid, aanhef en onder e, Vb](../../../../../AMvB/vreemdelingenbesluit/2000/BWBR0011825/README.md) wordt verwezen naar vreemdelingen (voornamelijk vrouwen), die verblijf hebben in Nederland op basis van een afhankelijke verblijfstitel en wier relatie waarop die afhankelijke titel is gebaseerd is verbroken in verband met huiselijk geweld. Aan deze groep kan voortgezet verblijf worden verleend wegens klemmende redenen van humanitaire aard (zie B16/4.2). De meeste personen binnen deze categorie zullen het inburgeringsexamen nog niet hebben behaald. Indien aan deze groep de eis van het behalen van het inburgeringsexamen gesteld wordt, zou dit in het overgrote merendeel van de gevallen leiden tot een afwijzing van de aanvraag tot wijziging van de beperking in voortgezet verblijf. Bij deze groep vallen twee subgroepen te onderscheiden. In de eerste plaats betreft het vreemdelingen, die binnen de drie jaar verblijf op basis van een afhankelijke verblijfstitel, de relatie waarop die afhankelijke titel is gebaseerd hebben verbroken en in afwachting zijn van de beoordeling of voortgezet verblijf in verband met huiselijk geweld of een combinatie van humanitaire redenen kan worden verleend. In de tweede plaats betreft het vreemdelingen die geen gebruik hebben gemaakt van de mogelijkheid om na drie jaar een zelfstandige verblijfsvergunning aan te vragen en die het inburgeringsexamen nog niet hebben behaald. De vreemdeling die verblijf heeft in Nederland op basis van een afhankelijke verblijfstitel en de relatie waarop die afhankelijke titel is gebaseerd, is verbroken in verband met huiselijk geweld ([art. 3.80a, tweede lid, onder e, Vb](../../../../../AMvB/vreemdelingenbesluit/2000/BWBR0011825/README.md)), toont dit aan door: 

* gegevens van de politie, mits bij de politie voldoende aannemelijk is gemaakt dat het geweld heeft plaatsgevonden, of een proces-verbaal van de aangifte; èn één van de volgende eisen:  

* een verklaring van een (vertrouwens)arts of een andere hulpverlener. De vertrouwensarts hoeft niet de eigen huisarts te zijn; of  

* gegevens over verblijf in een blijf-van-mijn-lijfhuis; of  

* andere gegevens, voorzover het gaat over objectieve gegevens uit betrouwbare bron.   
### *Ad h.* 

Deze ontheffingsgrond is nader uitgewerkt in paragraaf 4.7.2.2. 
### *Ad i.* 

Deze ontheffingsgrond betreft de zogenaamde hardheidsclausule en is nader uitgewerkt in paragraaf 4.7.2.3.    
### 4.7.2.2  

####Ontheffing vanwege een psychische of lichamelijke belemmering of verstandelijke handicap

Op grond van [artikel 3.80a, derde lid, Vb](../../../../../AMvB/vreemdelingenbesluit/2000/BWBR0011825/README.md) kan de Minister voor I&A besluiten het inburgeringsvereiste buiten toepassing te laten, indien de vreemdeling naar het oordeel van de Minister blijkens een door de vreemdeling overgelegd medisch advies, van een door het college van B&W aangewezen onafhankelijk arts, wegens een psychische of lichamelijke belemmering, dan wel een verstandelijke handicap blijvend niet in staat is het inburgeringsexamen te behalen. Deze bepaling heeft ten eerste betrekking op vreemdelingen die na de verlening van de verblijfsvergunning regulier voor bepaalde tijd op grond van de [Wet inburgering](../../../../../wet/wet/inburgering/BWBR0020611/README.md) van de inburgeringsplicht waren uitgezonderd, maar aan wie in het kader van de aanvraag om een zelfstandige verblijfsvergunning alsnog het inburgeringsvereiste wordt gesteld. Uitgangspunt is dat deze vreemdelingen op dezelfde grond en wijze van het inburgeringsvereiste ontheven moeten kunnen worden als de vreemdeling wie ten tijde van de verlening van de verblijfsvergunning regulier voor bepaalde tijd in beginsel inburgeringsplichtig was en ontheven is van de inburgeringsplicht door het college van B&W vanwege medische omstandigheden. Deze bepaling heeft voorts betrekking op vreemdelingen die voorafgaand aan de aanvraag om een verblijfsvergunning niet door het college van B&W van de inburgeringsplicht waren ontheven (zie 4.7.2.1 onder e). Voor hen geldt hetzelfde uitgangspunt. De IND maakt ter beoordeling van de psychische of lichamelijke belemmering eveneens gebruik van het medische advies van de onafhankelijke arts ([artikel 2.8 Besluit inburgering](../../../../../AMvB/besluit/inburgering/BWBR0020674/README.md)). Betrokkene toont zelf door middel van een ‘medisch advies inburgeringsexamen’ aan dat hij in aanmerking komt voor ontheffing. Hiervoor dient de volgende procedure gevolgd te worden. 
### *Medisch advies inburgeringsexamen* 

De vreemdeling die aantoont dat hij een zodanig psychische of lichamelijke belemmering dan wel een zodanige verstandelijke handicap heeft, dat hij binnen vijf jaar niet in staat is het inburgeringsexamen af te leggen, kan naar het oordeel van de Minister voor I&A worden ontheven van de verplichting het inburgeringsexamen te behalen. Voor een medisch advies die de belemmering of handicap aantoont, kan hij terecht bij de, in het kader van de uitvoering van de [Wet inburgering](../../../../../wet/wet/inburgering/BWBR0020611/README.md), door het college van B&W van zijn woonplaats aangewezen arts. In geval van verhuizing kan het advies afkomstig zijn van een aangewezen arts uit de vorige woonplaats. De medisch adviseur is een onafhankelijke arts – niet zijnde een behandelend arts van de vreemdeling – die is ingeschreven in het BIG-register (het conform de [Wet op de beroepen in de individuele gezondheidszorg](../../../../../wet/wet/op/de/beroepen/in/de/individuele/gezondheidszorg/BWBR0006251/README.md) door de minister van Volksgezondheid, Welzijn en Sport gehouden register). De medisch adviseur stelt een advies op conform het “ [Protocol Medische Advisering](../../../../../ministeriele-regeling/regeling/inburgering/BWBR0020657/README.md) ” dat een bijlage is bij [artikel 2.4, derde lid, van de Regeling inburgering](../../../../../ministeriele-regeling/regeling/inburgering/BWBR0020657/README.md). Het advies wordt door de medisch adviseur rechtstreeks naar de vreemdeling gestuurd. In het advies dienen de volgende gegevens ingevuld te zijn: persoonlijke gegevens van betrokkene, de naam van de medisch adviseur, onderzoeksactiviteiten, probleemanalyse, conclusie en advies. Medische adviezen opgemaakt anders dan conform het model zoals opgenomen in het “Protocol Medische Advisering”, of door een andere dan de door het college van B&W aangewezen arts, dan wel onvolledige adviezen, worden niet geaccepteerd. Het medisch advies mag bij het indienen van de aanvraag om een verblijfsvergunning niet ouder zijn dan zes maanden. 
### *Onderzoek IND* 

Mocht daartoe aanleiding bestaan dan kan tijdens de procedure om een verblijfsvergunning het medisch advies nader worden onderzocht door de IND. De IND stuurt dan het medische advies naar de medisch adviseur die het advies heeft opgesteld, waarna de medisch adviseur de authenticiteit kan vaststellen. Indien het advies niet authentiek blijkt, wordt de vreemdeling niet ontheven van de verplichting het inburgeringsexamen te behalen.    
### 4.7.2.3  

####Ontheffing met een beroep op de hardheidsclausule

In [artikel 3.80a, vierde lid, Vb](../../../../../AMvB/vreemdelingenbesluit/2000/BWBR0011825/README.md) is voorzien in een zogenoemde hardheidsclausule. Ook indien de vreemdeling niet beschikt over het inburgeringsdiploma en niet behoort tot een van de vrijgestelde categorieën is het mogelijk dat de aanvraag niet wordt afgewezen op het enkele feit dat de vreemdeling niet voldoet aan het inburgeringsvereiste, indien de toepassing van het inburgeringsvereiste naar het oordeel van de Minister leidt tot een onbillijkheid van overwegende aard. De vreemdeling die zich erop beroept dat het toepassen van het inburgeringsvereiste ten aanzien van hem leidt tot een tot een onbillijkheid van overwegende aard, motiveert dit beroep reeds bij het indienen van de aanvraag tot het wijzigen van een verblijfsvergunning regulier in een verblijfsvergunning om voortgezet verblijf en onderbouwt dit zoveel als mogelijk met bewijsstukken. Het aanvraagformulier vervult hierin een rol in die zin dat het de vreemdeling erop attendeert dat er sprake kan zijn van bijzondere en individuele omstandigheden, op grond waarvan het van de vreemdeling niet kan worden verwacht dat hij aan het inburgeringsvereiste voldoet. Middels het aanvraagformulier wordt de vreemdeling ook verzocht het beroep op deze bijzondere en individuele omstandigheden reeds bij het indienen van de aanvraag zoveel mogelijk middels bewijsstukken en documenten te onderbouwen. Indien geen (afdoende) bewijs wordt overgelegd ter staving van het beroep op de hardheidsclausule, terwijl vast staat dat de vreemdeling hier wel schriftelijk op is gewezen, wordt de verblijfsvergunning conform [artikel 16a Vw](../../../../../wet/vreemdelingenwet/2000/BWBR0011823/README.md) in samenhang met [artikel 3.80a, eerste lid, Vb](../../../../../AMvB/vreemdelingenbesluit/2000/BWBR0011825/README.md) afgewezen wegens het niet behalen van het inburgeringsexamen. 
### *Bijzondere groepen in het kader van de hardheidsclausule* 

Bij de toepassing van de hardheidsclausule kan ondermeer worden gedacht aan de situaties in de volgende paragrafen. 
### *A. Vreemdelingen van 16 en 17 jaar* 

Van minderjarige vreemdelingen wordt niet verwacht dat zij het inburgeringsexamen behalen. Vreemdelingen van 16 en 17 jaar vallen om deze reden onder de hardheidsclausule. 
### *B. Beroep op het ondanks geleverde inspanning redelijkerwijs niet in staat kunnen worden geacht het inburgeringsexamen te behalen* 

De hardheidsclausule kan ook toegepast worden in de situaties waarin de Minister voor I&A op grond van door de vreemdeling aantoonbaar geleverde inspanningen tot het oordeel komt dat het voor deze vreemdeling redelijkerwijs niet mogelijk is het inburgeringsexamen te behalen. Het gaat hier om een vreemdeling die: 

1. niet gealfabetiseerd is in zijn eigen taal en de Nederlandse taal,  

2. van wie, gezien zijn leeftijd en overige omstandigheden, niet kan worden verwacht dat hij (nog) Nederlands leert lezen en schrijven binnen een periode van vijf jaar, en  

3. de toets gesproken Nederlands (TGN) op A2 niveau heeft behaald.   
### *Ad 3.* 

Gezien de vorm waarin het inburgeringsexamen wordt afgenomen, kunnen de onderdelen, praktijkdeel examen, kennis Nederlandse samenleving en elektronisch praktijkexamen bij een geslaagd beroep op niet gealfabetiseerd zijn niet op reguliere wijze door de vreemdeling worden afgelegd. Kunnen lezen is nu eenmaal een minimale voorwaarde om deze onderdelen af te kunnen leggen. Bij de toets gesproken Nederlands geldt de voorwaarde van het kunnen lezen echter niet. Bij een geslaagd beroep op ‘niet gealfabetiseerd’ zijn moet de niet gealfabetiseerde vreemdeling derhalve de vaardigheden ‘spreken’ en ‘luisteren’ door middel van de toets gesproken Nederlands afleggen. Indien de niet gealfabetiseerde vreemdeling de toets gesproken Nederlands met goed gevolg op A2 niveau heeft afgelegd, verstrekt de Dienst Uitvoering Onderwijs een resultatenbrief van het afleggen van de toets gesproken Nederlands, met het resultaat ‘geslaagd’. Bij de indiening van een verblijfsaanvraag overlegt de vreemdeling de door de Dienst Uitvoering Onderwijs verstrekte resultatenbrief van het afleggen van de toets gesproken Nederlands (TGN), met het resultaat “geslaagd”. Separaat hieraan toont betrokkene aan welke inspanning hij heeft verricht om gealfabetiseerd te raken. Om een geslaagd beroep te doen op deze ontheffingsgrond, overlegt betrokkene een verklaring van het ROC Amsterdam, waarin deze aangeeft dat betrokkene wegens beperkt leervermogen in samenhang met onder meer vooropleiding en leeftijd in redelijkheid niet in staat geacht kan worden het examen te behalen. Het ROC komt tot een dergelijke verklaring na het uitvoeren van het zogenaamde haalbaarheidsonderzoek, zoals hieronder beschreven. 
### *Haalbaarheidsonderzoek* 

Het bovenstaande leidt ertoe dat bij een beroep op deze ontheffingsgrond een nader onderzoek wordt ingesteld. In dit onderzoek worden de volgende factoren meegenomen: de mate van het niet gealfabetiseerd zijn, de mate van extra inspanning om gealfabetiseerd te raken, alsmede het leervermogen van betrokkene, de vooropleiding en de leeftijd. Dit zogenaamde ‘haalbaarheidsonderzoek’ vindt uitsluitend plaats bij Regionaal Opleidingen Centrum (ROC) van Amsterdam. Dit ROC beoordeelt of het haalbaar is voor betrokkene binnen een tijdsbestek van vijf jaar Nederlands te leren lezen en schrijven op het betreffende niveau van het Referentiekader Nederlands als Tweede Taal. Betrokkene betaalt zelf voor het haalbaarheidsonderzoek. De kosten voor het haalbaarheidsonderzoek staan vermeld op www.ind.nl. De datum van ontvangst door het ROC Amsterdam van de aanmelding voor het haalbaarheidsonderzoek is bepalend voor de vaststelling van de vraag welk tarief geldt. Iemand is ‘niet gealfabetiseerd’ in het kader van het inburgeringsexamen indien hij analfabeet is in zowel zijn eigen taal als het Nederlands. Beheerst iemand wel het schrift van zijn eigen taal (bijvoorbeeld betrokkene kan Arabisch, Chinees of Thais schrijven), maar beheerst hij niet het Latijnse schrift, dan kan hij niet als ‘niet gealfabetiseerd’ worden beschouwd. Betrokkene beheerst immers de kunst van het schrijven. Onderwijsdeskundigen spreken in dat geval van ‘anders’ gealfabetiseerd zijn . Heeft iemand in zijn eigen land niet de aldaar gebruikelijke basisopleiding (lagere school) afgerond, dan wordt hij in het kader van het inburgeringsexamen als niet gealfabetiseerd beschouwd. Mogelijkerwijs kan betrokkene enigszins in zijn eigen taal en (al dan niet) het Nederlands enige woorden lezen en schrijven, toch is betrokkene te beschouwen als niet gealfabetiseerd. Van een ieder die op het model *Aanmeldingsformulier ROC van Amsterdam voor het onderzoek naar analfabetisme* aangeeft dat hij in het herkomst land geen enkele opleiding heeft afgerond, wordt aangenomen dat hij de eigen taal niet kan lezen en schrijven. Betrokkene hoeft dienaangaande geen stukken te overleggen. Indien later blijkt dat de vreemdeling in een andere procedure anders heeft verklaard of anderszins blijkt dat de vreemdeling een opleiding heeft afgerond, wordt van het ROC-advies afgeweken. Het model *Aanmeldingsformulier ROC van Amsterdam voor het onderzoek naar analfabetisme* is te vinden op www.ind.nl. 
### *Extra inspanning in het kader van het haalbaarheidsonderzoek* 

Betrokkene toont aan de hand van certificaten of verklaringen van (bij voorkeur onderwijs-)instellingen aan dat hij zich heeft ingespannen om gealfabetiseerd te raken. Van een ‘extra inspanning’ is sprake als meer dan gemiddeld is getracht het vereiste niveau op het gebied van Nederlands leren lezen en schrijven te behalen. Voor oud-komers is dit het niveau A1, voor overige vreemdelingen is dit het niveau A2. Hierbij is het niet van belang of betrokkene wel of niet inburgeringsplichtig is of was ingevolge de [Wet inburgering](../../../../../wet/wet/inburgering/BWBR0020611/README.md). Het moet wel ten minste gaan om een cursus in georganiseerd verband, bij voorkeur bij een onderwijsinstelling, maar het kan ook gaan om een gemeentelijk welzijnswerk, een cursus bij of via het arbeidsbureau of een cursus bij buurt- of clubhuis. Dit betekent bijvoorbeeld voor een betrokkene die verplicht is geweest de inburgeringscursus uit de [Wet Inburgering Nieuwkomers](../../../../../wet/wet/inburgering/nieuwkomers/BWBR0009544/README.md) te doen (en daarvoor (wel getoetst) niet het niveau heeft gehaald waarop hij vrijstelling van het inburgeringsexamen zou hebben gekregen), dat hij (onverplicht door enige regelgeving) door middel van het volgen van een cursus zich heeft ingespannen te leren lezen en schrijven in de Nederlandse taal. Voor een betrokkene die niet verplicht is geweest de inburgeringscursus uit de [Wet Inburgering Nieuwkomers](../../../../../wet/wet/inburgering/nieuwkomers/BWBR0009544/README.md) te volgen, geldt in het kader van ‘extra inspanning’ een zelfde maatstaf. Ook hier toont betrokkene aan dat hij (onverplicht door enige regelgeving) door middel van een cursus Nederlands zich heeft ingespannen te leren lezen en schrijven. De eis van ‘extra inspanning’ toont betrokkene aan door middel van bescheiden, afkomstig van de instelling waar het onderwijs of de cursus is gevolgd, bij het ROC van Amsterdam. De vreemdeling toont bij zijn aanmelding bij het ROC van Amsterdam aan dat hij (onverplicht) een cursus Nederlands heeft gedaan. Gezien de kosten voor het onderzoek is het een betrokkene die niet aantoont (onverplicht) een cursus Nederlands te hebben gedaan, bij voorbaat af te raden om zich bij het ROC van Amsterdam te melden voor het onderzoek. Alleen als betrokkene ervan overtuigd is de ‘extra inspanning’ te kunnen aantonen bij het ROC van Amsterdam, heeft het zin dat betrokkene zich tot het ROC wendt voor het onderzoek naar de vraag of betrokkene eventueel nog binnen vijf jaar met kans op succes het inburgeringsexamen zal kunnen afleggen. 
### *Beperkt leervermogen in het kader van het haalbaarheidsonderzoek* 

Met ‘beperkt leervermogen’ wordt bedoeld ‘beperkte studievaardigheden als gevolg van gebrek aan educatie’. Iemand die nooit geleerd heeft om ‘te leren’ bezit, in deze context, een ‘beperkt leervermogen’. Of hiervan sprake is, wordt onderzocht en beoordeeld door het ROC van Amsterdam. In die beoordeling betrekt het ROC van Amsterdam factoren als de geen tot zeer beperkte vooropleiding van betrokkene, diens leeftijd en het feit dat betrokkene wel heeft getracht Nederlands te leren schrijven en lezen op het betreffende niveau van het Europese Raamwerk voor Moderne Vreemde Talen. 
### *C. Tegen hun wil in het land van herkomst achtergelaten vrouwen en kinderen* 

De hardheidsclausule kan toepassing hebben op de vreemdelingen die in het bezit zijn gesteld van een verblijfsvergunning onder de beperking gezinshereniging of gezinsvorming, die onvrijwillig in het land van herkomst zijn achtergelaten, en die niet meer kunnen beschikken over hun verblijfspapieren (ten aanzien van achtergelaten vrouwen zie B1/5.1, B1/5.3.2, B1/7.1.3 en B16/4.2). Wanneer deze vreemdelingen na achterlating een verzoek doen tot wedertoelating, is voortgezet verblijf vaak de enige vergunning waarvoor zij in aanmerking kunnen komen. In het geval deze categorie in aanmerking komt voor een verblijfsvergunning voor voortgezet verblijf na drie jaar verblijf in Nederland overeenkomstig [artikel 3.51, eerste lid, onder a, Vb](../../../../../AMvB/vreemdelingenbesluit/2000/BWBR0011825/README.md), wordt het niet voldoen aan het inburgeringsvereiste hen niet tegengeworpen. In het geval de vreemdeling nog geen drie jaar in Nederland verblijft conform [artikel 3.51, eerste lid, onder a, Vb](../../../../../AMvB/vreemdelingenbesluit/2000/BWBR0011825/README.md), kan slechts voortgezet verblijf op grond van [artikel 3.52 Vb](../../../../../AMvB/vreemdelingenbesluit/2000/BWBR0011825/README.md) worden overwogen. Mocht geconcludeerd worden tot verlening van een verblijfsvergunning op grond van artikel 3.52 Vb, dan is het inburgeringsvereiste niet van toepassing. 
### *Niet-bijzondere gevallen in het kader van de hardheidsclausule* 

Er is in ieder geval geen sprake van een zeer bijzonder geval, indien betrokkene stelt, hoewel inburgeringsplichtig, geen aanbod tot een inburgeringsvoorziening of geen inburgeringsvoorziening opgelegd te hebben gekregen of geen aanbod tot een taalkennisvoorziening te hebben gekregen van de gemeente of nimmer hebben geweten het inburgeringsexamen behaald te moeten hebben. Het inburgeringsvereiste zal nimmer buiten toepassing worden gelaten om die reden. De voorwaarden waaronder voortgezet verblijf wordt verleend waren reeds met inwerkingtreding van de [Wet inburgering](../../../../../wet/wet/inburgering/BWBR0020611/README.md) op 1 januari 2007 duidelijk. Van een onverwachte confrontatie met het inburgeringsvereiste is geen sprake. Het is de eigen verantwoordelijkheid van de vreemdeling om ingeburgerd te geraken.     
### 4.7.3  

####Herkansing en geldigheidsduur

### 4.8  

####De gevolgen van de afwijzing

Ingevolge [artikel 27 Vw](../../../../../wet/vreemdelingenwet/2000/BWBR0011823/README.md) heeft de beschikking waarbij een aanvraag tot het verlenen, verlengen of wijzigen van een verblijfsvergunning regulier voor bepaalde tijd wordt afgewezen of buiten behandeling gesteld, of waarbij de verblijfsvergunning wordt ingetrokken, tot gevolg dat: 

a. de vreemdeling niet langer rechtmatig verblijf heeft tenzij er een andere rechtsgrond voor rechtmatig verblijf van toepassing is; dat laatste is bijvoorbeeld het geval indien hij al over een andere verblijfsvergunning beschikt (zie [artikel 8 Vw](../../../../../wet/vreemdelingenwet/2000/BWBR0011823/README.md));  

b. de vreemdeling Nederland uit eigen beweging dient te verlaten binnen de in [artikel 62 Vw](../../../../../wet/vreemdelingenwet/2000/BWBR0011823/README.md) gestelde termijn, bij gebreke waarvan hij kan worden uitgezet (zie [A4](../../../../../circulaire/vreemdelingencirculaire/2000/(a)/BWBR0012287/README.md)); en  

c. de ambtenaren belast met het toezicht op vreemdelingen, na ommekomst van de termijn waarbinnen de vreemdeling Nederland uit eigen beweging dient te verlaten, bevoegd zijn elke plaats te betreden, daaronder begrepen een woning, zonder de toestemming van de bewoner, teneinde de vreemdeling uit te zetten (zie [A4](../../../../../circulaire/vreemdelingencirculaire/2000/(a)/BWBR0012287/README.md)).   Deze gevolgen treden van rechtswege in zonder dat daarvoor een nadere, afzonderlijke beschikking nodig is. Wel is nodig dat de beschikking bekend wordt gemaakt (zie [artikel 3:40 Awb](../../../../../wet/algemene/wet/bestuursrecht/BWBR0005537/README.md) en B1/9.7.7). Bedoelde gevolgen treden niet in indien de vreemdeling bezwaar of beroep heeft ingesteld, terwijl dit bezwaar of beroep de werking van de beschikking opschort. Op grond van [artikel 73, eerste lid, Vw](../../../../../wet/vreemdelingenwet/2000/BWBR0011823/README.md) wordt de werking van het besluit tot afwijzing van de aanvraag of de intrekking van de verblijfsvergunning opgeschort totdat de termijn voor het maken van bezwaar of het instellen van administratief beroep is verstreken of, indien bezwaar is gemaakt of administratief beroep is ingesteld, totdat op het bezwaar of administratief beroep is beslist. Pas dan treden de gevolgen in (zie B1/10.6). Uitzonderingen: ingevolge het tweede lid van [artikel 73 Vw](../../../../../wet/vreemdelingenwet/2000/BWBR0011823/README.md) vindt opschorting van de werking van het besluit niet plaats en treden de gevolgen wel in indien de aanvraag is afgewezen dan wel de verblijfsvergunning is ingetrokken wegens gevaar voor de openbare orde of nationale veiligheid of indien de aanvraag is afgewezen wegens ontbreken van een geldige mvv. Wordt echter ingevolge [artikel 2, vierde lid, Vw](../../../../../wet/vreemdelingenwet/2000/BWBR0011823/README.md) in samenhang met [artikel 1.5 Vb](../../../../../AMvB/vreemdelingenbesluit/2000/BWBR0011825/README.md) verplicht advies van de ACVZ ingewonnen, dan wordt de werking van het besluit toch opgeschort en treden de gevolgen niet in. Indien het besluit inhoudt de afwijzing van een herhaalde aanvraag of indien het bezwaarschrift of administratief beroepschrift niet tijdig is ingediend, wordt de werking van het besluit niet opgeschort, als gevolg waarvan de gevolgen wel intreden (zie [artikel 73, derde lid, Vw](../../../../../wet/vreemdelingenwet/2000/BWBR0011823/README.md)). Indien redelijkerwijs niet kan worden geoordeeld dat de indiener van het bezwaarschrift of administratief beroepschrift in verzuim is geweest, mag de behandeling van het bezwaarschrift of administratief beroepschrift, ondanks de termijnoverschrijding, wel in Nederland worden afgewacht. In geval de vreemdeling rechtens zijn vrijheid is of wordt ontnomen op grond van [artikel 59 Vw](../../../../../wet/vreemdelingenwet/2000/BWBR0011823/README.md) wordt de werking van het besluit niet opgeschort en treden de rechtsgevolgen wel in (zie [artikel 73, vierde lid, Vw](../../../../../wet/vreemdelingenwet/2000/BWBR0011823/README.md)).    
### 4.9  

####Vertrektermijn

Bij de bekendmaking van de beschikking waarbij een aanvraag wordt afgewezen of buiten behandeling gesteld of de beschikking waarbij een verblijfsvergunning wordt ingetrokken wordt tevens aangegeven binnen welke termijn de vreemdeling Nederland moet hebben verlaten. Daarbij geldt als hoofdregel dat, indien het rechtmatig verblijf van de vreemdeling door de afwijzing of buiten behandeling stelling van de aanvraag wordt beëindigd, de vreemdeling Nederland uit eigen beweging binnen vier weken dient te verlaten (zie [artikel 62, eerste lid, Vw](../../../../../wet/vreemdelingenwet/2000/BWBR0011823/README.md)). Dat wordt hem bij de bekendmaking van de beschikking medegedeeld. Tegen die mededeling staat geen afzonderlijk bezwaar of administratief beroep open. De Minister kan met toepassing van [artikel 62, vierde lid, Vw](../../../../../wet/vreemdelingenwet/2000/BWBR0011823/README.md) de vertrektermijn verkorten tot minder dan vier weken in het belang van: 

a. de uitzetting, bijvoorbeeld in gevallen waarin de mogelijkheid om uit te zetten voor langere tijd illusoir zou worden indien de vreemdeling de vertrektermijn van vier weken zou worden gegund, alsmede indien het een vreemdeling betreft wiens uitzetting dient te geschieden door middel van overgave aan de buitenlandse grensautoriteiten (in verband met een gehonoreerde claim) en voorts indien de vreemdeling in bewaring is gesteld ter fine van uitzetting;  

b. de openbare orde (waaronder begrepen de openbare rust) of de nationale veiligheid.   Tot de gevallen, waarin de mogelijkheid om uit te zetten voor langere tijd illusoir zou worden indien de vreemdeling een vertrektermijn van vier weken zou worden gegund, worden mede gerekend de gevallen waarin de vreemdeling met onbekende bestemming is vertrokken. Het vertrek met onbekende bestemming zal veelal een vertrek uit Nederland zijn, maar ook een vertrek uit de woonplaats zonder afmelding of achterlating van een adres waar de vreemdeling bereikbaar is, valt hieronder. Vermelding van verkorting van de vertrektermijn bij de bekendmaking van de beschikking geschiedt dan voor het geval de vreemdeling alsnog wordt aangetroffen, teneinde buiten twijfel te stellen dat de vreemdeling geen beroep kan doen op een vertrektermijn na een periode waarin hij zich aan het vreemdelingentoezicht heeft onttrokken en om te voorkomen dat hij zich opnieuw aan het toezicht zou kunnen onttrekken en dat de vreemdeling daarmee de uitzetting voor langere tijd illusoir zou kunnen maken. In die gevallen waarin het belang van de uitzetting of de openbare orde (waaronder begrepen de openbare rust) of de nationale veiligheid wordt geacht zich tegen het gunnen van een (redelijke) termijn (van vier weken) te verzetten, wordt de vertrektermijn verkort tot 24 uur (0 dagen).    
### 4.10  

####Tijdsverloop in reguliere zaken

Met ingang van 1 januari 2003 is het driejarenbeleid afgeschaft, onder handhaving van het bestaande beleid als overgangsrecht voor aanvragen die op dat moment drie jaar oud waren. Een aanspraak op het driejarenbeleid ontstaat pas op het moment dat de driejarentermijn is volgemaakt. Aanvragen, ontvangen op 1 januari 2000 of latere datum, komen dus niet op grond van het driejarenbeleid in aanmerking voor inwilliging. Voor aanvragen, ontvangen vóór 1 januari 2000, blijft het driejarenbeleid wel gelden met dien verstande dat na 1 januari 2003 geen relevante tijd meer wordt opgebouwd. Het driejarenbeleid is een bijzonder beleid binnen het vreemdelingenbeleid. Het enkele tijdsverloop in een procedure omtrent een aanvraag tot het verlenen van een verblijfsvergunning is geen reden om tot verblijfsaanvaarding over te gaan. Het driejarenbeleid heeft zich gevormd vanuit de overweging dat als gevolg van het tijdsverloop in een verblijfsrechtelijke procedure, onder omstandigheden, enerzijds bij de vreemdeling de gedachte kan opkomen dat de Minister in zijn verblijf in Nederland zal berusten en anderzijds de Minister in redelijkheid niet meer gebruik kan maken van zijn bevoegdheid de vreemdeling op bepaalde gronden verblijf te weigeren. De lange duur van de procedure moet voornamelijk of uitsluitend terug te voeren zijn op effecten van bestuurlijk beleid, dat wil zeggen dat de vreemdeling niet of nauwelijks invloed heeft gehad op het verloop van de procedure. In dat verband is van belang dat de vreemdeling geen handelingen heeft verricht die het bestuursorgaan of de rechter noodzaken tot het uitstellen van de beslissing (traineren). In een reguliere procedure wordt het driejarenbeleid uitgewerkt als een beperking van de afwijzingsgronden. Ingeval de procedure drie jaar heeft geduurd wordt voorbij gegaan aan twee gronden waarop een aanvraag afgewezen zou kunnen worden, te weten het middelenvereiste en het mvv-vereiste. De overige afwijzingsgronden van [artikel 16 Vw](../../../../../wet/vreemdelingenwet/2000/BWBR0011823/README.md) blijven van toepassing. 
### *Voorwaarden* 

a. Een aanvraag tot het verlenen, wijzigen of verlengen van de geldigheidsduur van een verblijfsvergunning voor bepaalde tijd als bedoeld in [artikel 14 Vw](../../../../../wet/vreemdelingenwet/2000/BWBR0011823/README.md) wordt niet afgewezen wegens het ontbreken van een geldige mvv (zie [artikel 3.71, tweede lid, aanhef en onder b, Vb](../../../../../AMvB/vreemdelingenbesluit/2000/BWBR0011825/README.md)) of omdat de vreemdeling of degene bij wie deze wil verblijven niet zelfstandig en duurzaam beschikt over voldoende middelen van bestaan, indien op de aanvraag drie jaren na ontvangst ervan niet onherroepelijk is beslist, terwijl de vreemdeling gedurende deze periode rechtmatig verblijf in Nederland heeft gehad op grond van [artikel 8, onder f, g of h, Vw](../../../../../wet/vreemdelingenwet/2000/BWBR0011823/README.md) in afwachting van de beslissing op deze aanvraag of het bezwaarschrift of het beroepschrift gericht tegen de afwijzing van deze aanvraag. Voor de toepassing van dit beleid wordt een bezwaarschrift tegen de intrekking van een verblijfsvergunning gelijk gesteld met een aanvraag om verlenging van de geldigheidsduur van deze vergunning. Ook in deze gevallen moet het gaan om een beslissing, die nog niet onherroepelijk is, terwijl de vreemdeling rechtmatig verblijf had op grond van artikel 8, onder f, g of h, Vw. Voor reeds afgesloten zaken geldt het beleid dus niet. Tevens dient het oorspronkelijk beoogde verblijfsdoel nog van toepassing te zijn. Gedurende de periode van drie jaar moet de oorspronkelijke aanvraag nog aan de orde zijn, dat wil zeggen dat de vreemdeling niet inmiddels een ander verblijfsdoel nastreeft. Indien de vreemdeling bijvoorbeeld een aanvraag heeft gedaan voor een verblijfsvergunning met een beperking verband houdend met het verrichten van arbeid in loondienst, maar hij inmiddels een verblijfsvergunning met een beperking verband houdend met gezinsvorming wenst, dan wordt niet aan de hier bedoelde voorwaarde voldaan. NB: onder de [Vw](../../../../../wet/vreemdelingenwet/2000/BWBR0011823/README.md) (oud) bestond de mogelijkheid om een aanvraag te doen voor een verblijfsvergunning zonder beperking of vanwege klemmende redenen van humanitaire aard. Na inwerkingtreding van de [Vw](../../../../../wet/vreemdelingenwet/2000/BWBR0011823/README.md) op 1 april 2001 moet de vreemdeling een verblijfsdoel aangeven als bedoeld in [artikel 3.4, eerste lid Vb](../../../../../AMvB/vreemdelingenbesluit/2000/BWBR0011825/README.md) (zie hierna onder B1/5.6. In de gevallen waarin een aanvraag voor een verblijfsvergunning zonder beperking of vanwege klemmende redenen van humanitaire aard is gedaan vóór 1 april 1998 wordt niet vereist dat de vreemdeling een verblijfsdoel aangeeft, aangezien de driejarentermijn is volgelopen vóór inwerkingtreding van de wet. In deze gevallen kan, indien aan de overige voorwaarden van deze paragraaf is voldaan, een verblijfsvergunning worden verleend. Zie hierna onder het kopje ‘Procedurele bepalingen’.  

b. Er moet sprake zijn van beleidsmatige redenen voor het rechtmatig verblijf. De vreemdeling moet rechtmatig verblijf hebben gehad op grond van [artikel 8, onder f, g of h, Vw](../../../../../wet/vreemdelingenwet/2000/BWBR0011823/README.md). Deze voorwaarde omvat dus zowel de gevallen waarin de vreemdeling de behandeling van de aanvraag of een bezwaar- of beroepschrift op grond van [hoofdstuk 7, afdeling 2, Vw](../../../../../wet/vreemdelingenwet/2000/BWBR0011823/README.md) mag afwachten als de gevallen waarin het bestuursorgaan of de rechter heeft bepaald dat de vreemdeling om redenen verband houdend met de onderhavige aanvraag de behandeling in Nederland mag afwachten. Dit rechtmatig verblijf gedurende drie jaar moet dus samenhangen met het oorspronkelijk beoogde verblijfsdoel. Indien het de vreemdeling is toegestaan om de beslissing op de aanvraag af te wachten om een andere reden, bijvoorbeeld omdat inmiddels een aanvraag voor een ander verblijfsdoel is ingediend, dan levert het rechtmatig verblijf geen aanspraak op een verblijfsvergunning vanwege het driejarenbeleid op. Hierbij geldt nog het volgende. Een rechterlijke uitspraak waarbij het beroep of hoger beroep gegrond is verklaard, maakt de periode van daaraan voorafgaand niet-rechtmatig verblijf alsnog rechtmatig. Dit betekent dat de vreemdeling ofwel aansluitend vanaf de datum van de aanvraag om (verlenging van de geldigheidsduur van) een verblijfsvergunning tot aan het moment van het vollopen van de driejaartermijn rechtmatig verblijf heeft gehad omdat hij de beslissing op de aanvraag mocht afwachten, ofwel na een rechterlijke uitspraak geacht wordt de gehele periode van drie jaar rechtmatig verblijf te hebben gehad. Indien de voorlopige voorziening wordt toegewezen dan wel het (hoger) beroep gegrond is verklaard, geldt de tijd vanaf de datum van het verzoekschrift (verzoek om een voorlopige voorziening, (hoger) beroepschrift) als relevante tijd voor het bepalen van de driejaartermijn. In het geval de rechter met toepassing van [artikel 8:72, derde lid, Awb](../../../../../wet/algemene/wet/bestuursrecht/BWBR0005537/README.md) het bestreden besluit heeft vernietigd, maar de rechtsgevolgen van het besluit in stand laat, wordt de periode van behandeling van het (hoger) beroep niet alsnog rechtmatig geacht. Eén van de rechtsgevolgen van de vernietigde beslissing is immers dat er aanspraken kunnen ontstaan op een verblijfsvergunning op grond van het driejarenbeleid.  

c. Er mag geen sprake zijn van de afwijzingsgronden van [artikel 16 Vw](../../../../../wet/vreemdelingenwet/2000/BWBR0011823/README.md), behoudens het mvv-vereiste en het middelenvereiste.   Daarnaast gelden nog de volgende afwijzingsgronden: 

* er zijn onjuiste gegevens verstrekt dan wel gegevens achtergehouden, terwijl de verstrekt of achtergehouden gegevens tot afwijzing van de aanvraag zouden hebben geleid;  

* de vreemdeling heeft zich onttrokken aan het toezicht.   
### [Artikel 16 Vw](../../../../../wet/vreemdelingenwet/2000/BWBR0011823/README.md) 

De toepassing van het driejarenbeleid heeft tot gevolg dat afgezien wordt van de afwijzingsgronden van [artikel 16, eerste lid, aanhef en onder a en c, Vw](../../../../../wet/vreemdelingenwet/2000/BWBR0011823/README.md). De overige afwijzingsgronden zijn onverkort van toepassing. Voor de toepassing van de afwijzingsgrond van artikel 16, aanhef en onder d, Vw is het tijdstip van het plegen van het delict van belang. Indien tijdens de driejarentermijn een strafbaar feit is gepleegd, terzake waarvan een serieuze verdenking is ontstaan (het gaat dan om een misdrijf), dan wordt aangenomen dat hij een gevaar vormt voor de openbare orde tenzij de strafzaak is afgerond zonder veroordeling (sepot, vrijspraak of ontslag van rechtsvervolging). Ook als een transactie heeft plaatsgevonden dan wel een strafbeschikking is uitgevaardigd of als de strafzaak nog niet is afgerond, is er sprake van deze contra-indicatie. Is het delict gepleegd voorafgaand aan de asielaanvraag, of na het verstrijken van de driejarentermijn, dan wordt aansluiting gezocht bij het algemene beleid inzake de weigering van verblijf bij gevaar voor de openbare orde of de nationale veiligheid, aangezien het driejarenbeleid ziet op de verlening van een verblijfsvergunning regulier voor bepaalde tijd (zie B1/4.4). Is het delict gepleegd op een moment dat er reeds drie jaar en zes maanden (de normale beslistermijn plus de driejarentermijn) verstreken zijn, dan wordt getoetst aan de glijdende schaal. 
### *Onjuiste gegevens* 

Gelet op het bijzondere karakter van het driejarenbeleid worden de voordelen van dit beleid niet verstrekt, indien de vreemdeling onjuiste gegevens heeft verstrekt. 
### *Onttrekken aan het toezicht* 

Uit het gedrag van de vreemdeling moet blijken dat hij kennelijk geen belang meer hecht aan de beslissing op zijn oorspronkelijke aanvraag door (bijvoorbeeld) zijn adres met onbekende bestemming te verlaten of geen contact meer te houden met de bevoegde autoriteiten. Overigens geldt als voorwaarde voor toepassing van deze afwijzingsgrond niet dat de vreemdeling een meldplicht had. De tijd die verstreken is voordat de vreemdeling met onbekende bestemming vertrok telt niet mee voor het berekenen van de relevante termijn; pas op het moment dat de vreemdeling zich weer bij de bevoegde autoriteiten meldt gaat er een nieuwe termijn lopen. 
### *Berekening termijn* 

### *Aanvang termijn* 

De termijn van drie jaar gaat lopen vanaf de datum van ontvangst van de aanvraag om een verblijfsvergunning, het wijzigen daarvan of het verlengen van de geldigheidsduur, door middel van het formulier als bedoeld in [artikel 3.99 Vb](../../../../../AMvB/vreemdelingenbesluit/2000/BWBR0011825/README.md). De dag van ontvangst van de aanvraag telt dus mee bij de berekening van de termijn. Voor de toepassing van dit beleid wordt een bezwaarschrift tegen de intrekking van een verblijfsvergunning gelijkgesteld met een aanvraag om verlenging van de geldigheidsduur van deze vergunning. In deze gevallen gaat de termijn lopen vanaf de datum van ontvangst van het rechtsmiddel. Let wel, deze procedure staat los van de procedure die betrekking heeft op de aanvraag van de verblijfsvergunning. Het tijdsverloop van de oorspronkelijke procedure mag niet worden opgeteld bij het tijdsverloop van de intrekkingsprocedure. 
### *Einde termijn* 

Er wordt geen tijdsverloop meer opgebouwd vanaf de datum waarop de beslissing rechtens onaantastbaar wordt. Daarvan zal in beginsel sprake zijn vier weken na de datum waarop de beslissing, met inachtneming van [artikel 3:40](../../../../../wet/algemene/wet/bestuursrecht/BWBR0005537/README.md) en [3:41 Awb](../../../../../wet/algemene/wet/bestuursrecht/BWBR0005537/README.md), in werking treedt, als de vreemdeling tenminste binnen de daarvoor gestelde termijn geen beroep heeft ingesteld tegen deze beslissing. Indien de vreemdeling beroep heeft ingesteld, eindigt het tijdsverloop, behoudens een gegrondverklaring van het beroep met een (partiële) vernietiging van de beslissing zonder instandhouding van de rechtsgevolgen ervan, op de datum van de uitspraak, tenzij binnen de daarvoor gestelde termijn hoger beroep tegen de uitspraak wordt ingesteld. Indien de vreemdeling verzet doet tegen de uitspraak in (hoger) beroep, wordt geen tijdsverloop opgebouwd vanaf de datum waarop het verzetschrift ontvangen is, tenzij het verzet gegrond wordt verklaard en het (hoger) beroep vervolgens alsnog gegrond wordt verklaard met een (partiële) vernietiging van de beslissing zonder instandhouding van de rechtsgevolgen ervan. Indien de vreemdeling herziening vraagt van de uitspraak in (hoger) beroep, wordt evenmin tijdsverloop opgebouwd vanaf de datum waarop het verzoekschrift wordt ontvangen, tenzij het verzoek om herziening wordt toegewezen en het (hoger) beroep alsnog gegrond wordt verklaard met een (partiële) vernietiging van de beslissing zonder instandhouding van de rechtsgevolgen ervan. 
### *Onderbrekingen van de termijn* 

Bij het berekenen van deze termijn worden bepaalde perioden buiten beschouwing gelaten. Het betreft de volgende perioden, waarin: 

a. de vreemdeling rechtmatig verblijf heeft gehad op grond van [artikel 8, onder a tot en met e of l, Vw](../../../../../wet/vreemdelingenwet/2000/BWBR0011823/README.md);  

b. de vreemdeling niet in Nederland verblijft, tenzij de vreemdeling geoorloofd buiten Nederland verblijft;  

c. onderzoek wordt gedaan naar door de vreemdeling verstrekte gegevens of bescheiden, die naar het oordeel van de Minister in redelijkheid niet tot inwilliging van de aanvraag zouden kunnen leiden.   
### *ad a.* 

In onderdeel a is neergelegd dat niet in aanmerking wordt genomen de periode waarin de vreemdeling al rechtmatig verblijf had op grond van een verblijfsvergunning, als gemeenschapsonderdaan of als vreemdeling die verblijfsrecht ontleent aan het Associatiebesluit 1/80 van de Associatieraad EEG/ Turkije. Dat betekent dat het verlenen van een verblijfsvergunning, van welke aard ook (asiel of regulier, voor bepaalde of onbepaalde tijd), of de vaststelling dat de vreemdeling een verblijfsrecht ontleent aan het gemeenschapsrecht of het Associatiebesluit de opbouw van de relevante tijd stopt. De gehele geldigheidsduur van de verblijfsvergunning telt niet mee, ook al wordt de verblijfsvergunning verleend met ingang van een datum die ligt voor de datum waarop de beschikking, strekkende tot verlening, is genomen. Let wel: in zaken waarin het relevante tijdsverloop moet worden beoordeeld naar de stand van zaken vóór 1 april 2001, en dus moet worden vastgesteld of de driejaartermijn is volgelopen vóór 1 april 2001, is dit op grond van een uitspraak van de REK van 1 november 2000 anders. Indien de vreemdeling in de loop van de procedure reeds in het bezit is gesteld van een andere verblijfstitel ongeacht de vraag of deze verblijfstitel naar zijn aard tijdelijk is of niet, telt die periode niet mee in de opbouw van het relevante tijdsverloop voor de nog openstaande procedure. Buiten beschouwing blijft derhalve de periode vanaf de datum waarop de vreemdeling of diens gemachtigde kennis neemt van de beslissing waarbij de vreemdeling een verblijfstitel wordt toegekend tot en met de datum waarop de vreemdeling of diens gemachtigde kennis neemt van de beslissing waarbij de verblijfstitel wordt ingetrokken, dan wel, bij niet verlenging van de geldigheidsduur van deze verblijfstitel, de expiratiedatum daarvan. Bij verzending per post wordt de dag na de verzending als dag van ontvangst gezien, tenzij deze dag valt op een zondag of een algemeen erkende feestdag. In dit laatste geval wordt de dag van ontvangst geacht te zijn de eerstvolgende dag die niet een zondag of algemeen erkende feestdag is. Ter verduidelijking wordt opgemerkt dat in deze gevallen in twee stappen gekeken wordt naar de driejarentermijn. Eerst wordt bepaald aan de hand van de lijn van de REK van 1 november 2000 – het feitelijk bezit van de verblijfsvergunning – op welke datum de vreemdeling drie jaar relevant tijdsverloop heeft opgebouwd. Indien deze termijn volloopt vóór 1 april 2001, dan is in ieder geval voldaan aan één van de voorwaarden van het driejarenbeleid en kan, indien aan de overige voorwaarden van deze paragraaf is voldaan, een verblijfsvergunning worden verleend. Indien de termijn, op deze wijze berekend, volloopt op of ná 1 april 2001 dan geldt de hoofdregel dat de gehele periode van de geldigheidsduur van de verblijfsvergunning niet wordt meegeteld. 
### *ad b.* 

In onderdeel b is bepaald dat bij de berekening van de driejarentermijn, buiten beschouwing blijft de periode waarin de vreemdeling niet in Nederland verbleef. Daarop wordt een uitzondering gemaakt ingeval de vreemdeling geoorloofd buiten Nederland verbleef. Daarvan is in ieder geval sprake indien de vreemdeling voorafgaande aan zijn vertrek van de Minister een verklaring heeft gekregen die hem recht geeft op terugkeer naar Nederland, en hij tijdig, dat wil zeggen voor de aangegeven expiratiedatum, naar Nederland is teruggekeerd. In de uitzondering van onderdeel b komt de ratio tot uiting, dat met geoorloofd verblijf buiten Nederland de opbouw van de driejarentermijn niet eindigt. Wel zal, aangezien het verblijf buiten Nederland berust op een keuze van de vreemdeling, de periode van het verblijf in het buitenland niet meetellen. 
### *ad c.* 

In onderdeel c is bepaald dat indien de vreemdeling gegevens of bescheiden heeft overgelegd, waarnaar onderzoek heeft moeten plaatsvinden, terwijl achteraf blijkt dat die in redelijkheid niet tot inwilliging van de aanvraag zouden hebben kunnen leiden, deze periode niet meetelt voor de opbouw van de driejarentermijn. De noodzaak tot het verrichten van onderzoek wordt dan beschouwd als voort te vloeien uit een handeling van de vreemdeling, waardoor de extra proceduretijd die met het onderzoek gemoeid is voor rekening van de vreemdeling komt. Indien het onderzoek redelijkerwijs tot inwilliging van de aanvraag kan leiden, bestaat er geen aanleiding om de termijn van het onderzoek aan de vreemdeling toe te rekenen. In die gevallen zal de gevraagde vergunning in het algemeen worden verleend en is reeds daarom het driejarenbeleid niet van toepassing. 
### *Tijdsverloop bij verlenging van de geldigheidsduur* 

Het driejarenbeleid geldt ook voor aanvragen om verlenging van de geldigheidsduur van de verblijfsvergunning regulier. Aangezien in deze procedures het mvv-vereiste veelal niet van toepassing zal zijn, zijn de effecten van het tijdsverloop beperkt tot het niet stellen van het middelenvereiste. De overige afwijzingsgronden van [artikel 18 Vw](../../../../../wet/vreemdelingenwet/2000/BWBR0011823/README.md) gelden hier dus onverkort. Zie voor de toepassing van deze gronden B1/5. 
### *Procedurele bepalingen* 

Het driejarenbeleid voor verblijfsvergunningen regulier regelt slechts de afwijking van het mvv-vereiste en het middelenvereiste. De aanvraag komt dus niet voor inwilliging op grond van het driejarenbeleid in aanmerking indien niet aan de overige voorwaarden voor het verkrijgen van de gevraagde verblijfsvergunning wordt voldaan. Indien een verblijfsvergunning regulier wordt verleend op grond van het driejarenbeleid, dan geschiedt dit onder de beperking waarop de aanvraag was gericht. De daarbij behorende arbeidsmarktaantekeningen gelden onverkort. Na de inwerkingtreding van de [Vw](../../../../../wet/vreemdelingenwet/2000/BWBR0011823/README.md) op 1 april 2001 moet een vreemdeling een beperking als bedoeld in [artikel 3.4, eerste lid, Vb](../../../../../AMvB/vreemdelingenbesluit/2000/BWBR0011825/README.md) aangeven. In zaken van vóór 1 april 1998, waarin van de vreemdeling niet gevergd werd een dergelijke beperking aan te geven, dan wel in zaken waarin de vreemdeling vóór 1 januari 2000 een aanvraag heeft gedaan voor een verblijfsvergunning met als doel ‘zonder beperking’ of vanwege ‘klemmende redenen van humanitaire aard’ en geen beperking kon aangeven, kan op grond van artikel 3.4, derde lid, Vb een verblijfsvergunning worden verleend op grond van het feit dat na drie jaren niet onherroepelijk is beslist op een verblijfsaanvraag. Dit houdt verband met het feit dat er niet een concreet verblijfsdoel is geweest waaraan kon worden getoetst. Voor zover een aanvraag is ingediend voor een andere beperking, maar tevens bij de aanvraag is aangegeven dat de aanvraag (mede) is ingediend wegens klemmende redenen van humanitaire aard, dan wel ‘zonder beperking’, geldt deze uitzondering ook. Dit geldt ook voor zaken waarin na de inwerkingtreding van de [Vw](../../../../../wet/vreemdelingenwet/2000/BWBR0011823/README.md) door de IND is verzocht een verblijfsrechtelijke beperking aan te geven en de vreemdeling één van de verblijfsdoelen als bedoeld in [artikel 3.4, eerste lid, Vb](../../../../../AMvB/vreemdelingenbesluit/2000/BWBR0011825/README.md) heeft aangegeven. Deze regeling geldt dus alleen voor de aanvragen om een verblijfsvergunning ‘zonder beperking’, ‘klemmende redenen van humanitaire aard’ en de aanvragen waarin zowel de hier bedoelde gronden zijn genoemd, als een beperking als bedoeld in [artikel 3.4, derde lid, Vb](../../../../../AMvB/vreemdelingenbesluit/2000/BWBR0011825/README.md). Aanvragen met een beperking als bedoeld in [artikel 3.4, eerste lid, Vb](../../../../../AMvB/vreemdelingenbesluit/2000/BWBR0011825/README.md), zonder aanvulling met betrekking tot de klemmende redenen van humanitaire aard, vallen niet onder de regeling. In de beschikking dient te worden aangegeven dat de verblijfsvergunning regulier voor bepaalde tijd wordt verleend op grond van dit beleid, als vastgesteld in Tussentijds Bericht Vc 2002/62. Op het verblijfsdocument komt te staan ‘verblijf onder beperking conform beschikking Minister’. De arbeidsmarktaantekening wordt dan: ‘arbeid vrij toegestaan, TWV niet vereist’. Voor de verlenging van deze verblijfsvergunning gelden geen bijzondere voorwaarden.     
### 5  

####Verlenging en intrekking verblijfsvergunning bepaalde tijd

Uitgangspunt bij aanvragen tot het wijzigen van de verblijfsvergunning regulier voor bepaalde tijd is dat wordt getoetst aan de regels voor het verlenen van een verblijfsvergunning regulier voor bepaalde tijd voor het gewijzigde doel, doch dat een dergelijke aanvraag voor het overige wordt behandeld als een aanvraag om verlenging van de verblijfsvergunning voor bepaalde tijd.   
### 5.1  

####Voortzetting van verblijf en mvv-vereiste

Met voortzetting van verblijf wordt hier gedoeld op het continueren van verblijf door middel van (tijdige) verlenging of wijziging beperking. De bepalingen voor het verlenen van verblijf onder de beperking ‘voortgezet verblijf’ zijn in hoofdstuk B16 opgenomen. Het mvv-vereiste is niet van toepassing op aanvragen om voortzetting van het verblijf. Zie omtrent voortzetting van verblijf tevens B1/2.2, B1/2.3.2 en B1/3. 
### *Tijdige indiening* 

De aanvraag tot het wijzigen of het verlengen van de geldigheidsduur van de verblijfsvergunning, bedoeld in [artikel 14 Vw](../../../../../wet/vreemdelingenwet/2000/BWBR0011823/README.md), is in ieder geval tijdig ingediend, indien deze is ontvangen uiterlijk op de dag vóór de dag waarop de geldigheidsduur verstrijkt. De tijdig ingediende aanvraag tot het verlenen, het verlengen of wijzigen van een verblijfsvergunning, wordt getoetst aan de voorwaarden voor voortzetting van verblijf (zie [artikel 3.80 Vb](../../../../../AMvB/vreemdelingenbesluit/2000/BWBR0011825/README.md)). Het mvv- vereiste blijft buiten toepassing. De verblijfsvergunning wordt verleend met ingang van de dag waarop de vreemdeling heeft aangetoond dat hij aan de voorwaarden voldoet, maar niet eerder dan de datum waarop de geldigheidsduur van de eerder verleende verblijfsvergunning afloopt (zie [artikel 26, tweede lid, Vw](../../../../../wet/vreemdelingenwet/2000/BWBR0011823/README.md)). Als de vreemdeling niet-toerekenbaar buiten staat was de gegevens waaruit blijkt dat aan alle voorwaarden wordt voldaan tijdig te overleggen, kan aansluitend verblijfsrecht worden verleend (zie [artikel 26, derde lid, Vw](../../../../../wet/vreemdelingenwet/2000/BWBR0011823/README.md)).  [Artikel 3.82, tweede lid, Vb](../../../../../AMvB/vreemdelingenbesluit/2000/BWBR0011825/README.md) is niet van toepassing op tijdig ingediende aanvragen tot het verlenen, het verlengen of wijzigen van een verblijfsvergunning.  
### *Niet-toerekenbaar te laat* 

Indien de aanvraag wordt ingediend nadat de geldigheidsduur van de verblijfsvergunning is verstreken, is toch sprake van een tijdig ingediende aanvraag als de te late ontvangst van de aanvraag niet aan de vreemdeling is toe te rekenen (zie [artikel 3.80, eerste lid, Vb](../../../../../AMvB/vreemdelingenbesluit/2000/BWBR0011825/README.md)). In deze gevallen wordt getoetst aan voortzetting van verblijf, zodat het mvv-vereiste niet van toepassing is.  De vraag of de te late ontvangst van de aanvraag aan de vreemdeling is toe te rekenen, wordt van geval tot geval beoordeeld. Daarbij geldt als uitgangspunt dat de vreemdeling zelf de volledige verantwoordelijkheid draagt voor tijdige indiening van de verlengingsaanvraag, desnoods door tussenkomst van derden. Om die reden zal niet snel sprake zijn van een situatie waardoor te late indiening te wijten is aan omstandigheden die de vreemdeling niet zijn toe te rekenen. Aan de omstandigheid dat de vreemdeling door de overheid niet is gewezen op de omstandigheid dat zijn verblijfsvergunning binnenkort afloopt en dat verlenging moet worden gevraagd, komt in dit verband geen betekenis toe. Bij omstandigheden waardoor de te late indiening van de aanvraag niet aan de vreemdeling toe te rekenen zou kunnen zijn, kan bijvoorbeeld worden gedacht aan de situatie van vrouwen en hun eventuele kinderen, die tegen hun wil en zonder identiteit- en verblijfsdocumenten in het land van herkomst zijn achtergelaten. Omdat de omstandigheden van deze vrouwen sterk uiteenlopen, kan geen algemene regel worden gegeven over de termijn waarbinnen de achtergelaten vrouw een aanvraag moet hebben ingediend. Als de achtergelaten vrouw zich zonder dralen tot de Nederlandse overheid (gemeente, ambassade, consulaat, IND of Vreemdelingenpolitie) heeft gewend om naar Nederland te kunnen terugkeren, wordt haar een te late indiening van de aanvraag niet toegerekend. Wat ‘zonder dralen’ is, wordt van geval tot geval bezien; hierbij wordt rekening gehouden met de moeilijkheden die de positie van de achtergelaten vrouw met zich mee heeft gebracht. Het is nadrukkelijk de eigen verantwoordelijkheid van de vreemdelinge om bij het indienen van de aanvraag om voortzetting van verblijf aan te geven dat er sprake is van achterlating, en de omstandigheden waar een beroep op wordt gedaan met ter zake relevante gegevens en bescheiden te onderbouwen. Indien het beroep op achterlating niet of niet afdoende met terzake relevante gegevens en bescheiden is onderbouwd bij het indienen van de aanvraag om voortzetting van verblijf, stelt de IND de vreemdelinge in de gelegenheid dit gebrek te herstellen. In beginsel wordt hiertoe een termijn van vier weken gegund. Zie ten aanzien van achtergelaten vrouwen tevens B1/5.3.2, B1/7 en B16/7.   Aangezien het merendeel van de achtergelaten vreemdelingen vrouw is, wordt in de voorgaande passage gerept van achtergelaten vrouwen. Vanzelfsprekend kunnen ook mannen en minderjarigen een beroep doen op de omstandigheid dat zij zijn achtergelaten. Bij omstandigheden waardoor de te late indiening van de aanvraag niet aan de vreemdeling toe te rekenen zou kunnen zijn, kan tevens worden gedacht aan de situatie waarbij de vreemdeling met terugwerkende kracht een verblijfsvergunning wordt verleend, waarbij de geldigheidsduur van de vergunning op het moment dat de inwilligende beschikking bekend wordt gemaakt reeds is geëindigd, omdat geen gebruik gemaakt kon worden van de met [artikel 3.67, tweede lid, Vb](../../../../../AMvB/vreemdelingenbesluit/2000/BWBR0011825/README.md) gegeven bevoegdheid. Indien de vreemdeling in dit geval de aanvraag indient binnen twee jaar nadat de inwilligende beschikking bekend is gemaakt, kan de vreemdeling niet worden toegerekend dat hij de aanvraag niet heeft ingediend voordat de geldigheidsduur van de verblijfsvergunning eindigde. Uiteraard zijn de twee hiervoor genoemde voorbeelden niet de enige situaties waarin sprake is van omstandigheden waardoor de te late indiening van de aanvraag niet aan de vreemdeling toe te rekenen zou kunnen zijn. De aanvraag tot het verlenen, het verlengen of wijzigen van een verblijfsvergunning die is ontvangen nadat de geldigheidsduur van de eerdere verblijfsvergunning is afgelopen dan wel nadat de eerdere verblijfsvergunning is ingetrokken dan wel nadat het verblijf als Nederlander is geëindigd, maar waarbij sprake is van feiten en omstandigheden waardoor de te late indiening van de aanvraag niet aan de vreemdeling is toe te rekenen, wordt getoetst aan de voorwaarden voor voortzetting van verblijf (zie [artikel 3.80, eerste lid, Vb](../../../../../AMvB/vreemdelingenbesluit/2000/BWBR0011825/README.md)). De vergunning kan met terugwerkende kracht worden verleend (zie [artikel 26, derde lid, Vw](../../../../../wet/vreemdelingenwet/2000/BWBR0011823/README.md)).  
### *Niet-tijdig, maar binnen de redelijke termijn* 

De aanvraag tot het verlenen, het verlengen of het wijzigen van een verblijfsvergunning die is ontvangen nadat de geldigheidsduur van de eerdere verblijfsvergunning is afgelopen dan wel nadat de eerdere verblijfsvergunning is ingetrokken dan wel nadat het verblijf als Nederlander is geëindigd, maar die nog wel is ontvangen binnen de redelijke termijn van twee jaar, wordt getoetst aan de voorwaarden voor voortzetting van verblijf (zie [artikel 3.82, eerste lid, Vb](../../../../../AMvB/vreemdelingenbesluit/2000/BWBR0011825/README.md)). De redelijke termijn van twee jaar vangt aan op de dag waarop het rechtmatig verblijf, bedoeld in [artikel 8, onder a tot en met e, dan wel l, Vw](../../../../../wet/vreemdelingenwet/2000/BWBR0011823/README.md), of als Nederlander is geëindigd. De vergunning wordt in dit geval niet met terugwerkende kracht verleend. De vergunning zal worden verleend met als ingangsdatum de datum van aanvraag, of zo veel later als de vreemdeling heeft aangetoond dat aan alle voorwaarden wordt voldaan (zie [artikel 26 Vw](../../../../../wet/vreemdelingenwet/2000/BWBR0011823/README.md)). Er ontstaat derhalve een onderbreking in het verblijfsrecht van de vreemdeling, hetgeen gevolgen heeft voor de opbouw van verdere verblijfsrechten (een verblijfsvergunning voor onbepaalde tijd, optie of naturalisatie). Dit is slechts anders als sprake is van feiten en omstandigheden die de vreemdeling niet toe te rekenen zijn. 
### *Niet-tijdig en niet binnen een redelijke termijn* 

Een aanvraag tot het verlenen, verlengen of wijzigen van het verblijfsdoel van een verblijfsvergunning die meer dan twee jaar na afloop van de geldigheidsduur van de eerdere verblijfsvergunning is ontvangen, wordt in beginsel aangemerkt als een aanvraag om eerste toelating (zie [artikel 3.80, tweede lid, Vb](../../../../../AMvB/vreemdelingenbesluit/2000/BWBR0011825/README.md)). Het mvv-vereiste is in deze gevallen onverkort van toepassing. 
### *Uitzonderingen* 

Ten aanzien van aanvragen om verlenging dan wel wijziging van het verblijfsdoel van de verblijfsvergunning, die zijn ingediend na afloop van de eerder verleende vergunning, zijn uitzonderingen opgenomen in [artikel 3.82, tweede lid, Vb](../../../../../AMvB/vreemdelingenbesluit/2000/BWBR0011825/README.md). Als de vreemdeling onder deze uitzonderingen valt, is [artikel 3.81, eerste lid, Vb](../../../../../AMvB/vreemdelingenbesluit/2000/BWBR0011825/README.md) niet van toepassing. Dit betekent dat – indien de vreemdeling niet vóór het einde van de geldigheidsduur van de eerder verleende verblijfsvergunning de aanvraag om verlenging van de geldigheidsduur of wijziging van de vergunning indient – het mvv-vereiste onverkort van toepassing is, ook al is de aanvraag ingediend binnen een redelijke termijn. In [artikel 3.82, tweede lid, aanhef en onder c, Vb](../../../../../AMvB/vreemdelingenbesluit/2000/BWBR0011825/README.md) is een specifieke bepaling opgenomen voor de vreemdeling die in Nederland wil verblijven als geestelijk voorganger of godsdienstleraar. Deze uitzondering wordt gemaakt in het belang van het toezicht op vreemdelingen en de openbare orde. Ten aanzien van deze groep wordt vooraf een onderzoek ingesteld of er vanuit het oogpunt van de openbare orde en openbare rust bedenkingen bestaan tegen het verblijf van de desbetreffende vreemdeling, en of de groepering op wier verzoek de desbetreffende vreemdeling als godsdienstig functionaris zijn werkzaamheden zal uitoefenen, haar wens tot het aanstellen van de vreemdeling handhaaft. Dat geldt zowel indien de vreemdeling niet tijdig heeft verzocht om verlenging, als ook indien hij voor een andere groepering wil werken. Echter, indien de vreemdeling, die aanvankelijk een verblijfsvergunning had onder de beperking verblijf als geestelijk voorganger of godsdienstleraar, wijziging naar een geheel ander verblijfsdoel (niet zijnde als geestelijk voorganger of godsdienstleraar) wenst, geldt het reguliere beleid ten aanzien van aanvragen om wijziging van het verblijfsdoel. Ten overvloede zij er hierbij op gewezen dat een ieder verbindende bepaling van een verdrag of een besluit van een volkenrechtelijke organisatie zich tegen (al dan niet tijdelijke) verblijfsbeëindiging kan verzetten, waarbij in dit verband met name kan worden gedacht aan het Associatiebesluit 1/80. Indien niet wordt voldaan aan de voorwaarde dat de vreemdeling aantoonbaar zijn hoofdverblijf in Nederland heeft gehouden, geldt het mvv-vereiste onverkort.  Op het punt van het beleid ten aanzien van de openbare orde of de nationale veiligheid wordt uitgegaan van voortzetting van verblijf, omdat er sprake is van ononderbroken hoofdverblijf in Nederland.  
### *Voortzetting van verblijf en verlies Nederlanderschap* 

In de [artikelen 14](../../../../../rijkswet/rijkswet/op/het/nederlanderschap/BWBR0003738/README.md), [15](../../../../../rijkswet/rijkswet/op/het/nederlanderschap/BWBR0003738/README.md) en [15a Rwn](../../../../../rijkswet/rijkswet/op/het/nederlanderschap/BWBR0003738/README.md) is een aantal verliesgronden opgenomen voor het Nederlanderschap van meerderjarigen. De aanvraag van de vreemdeling die het Nederlanderschap heeft verloren op grond van de [artikelen 14](../../../../../rijkswet/rijkswet/op/het/nederlanderschap/BWBR0003738/README.md), [15](../../../../../rijkswet/rijkswet/op/het/nederlanderschap/BWBR0003738/README.md) en [15a Rwn](../../../../../rijkswet/rijkswet/op/het/nederlanderschap/BWBR0003738/README.md) wordt ingevolge [artikel 3.82, eerste lid, Vb](../../../../../AMvB/vreemdelingenbesluit/2000/BWBR0011825/README.md) gelijkgesteld met de niet-tijdig ingediende aanvraag en is daarmee vrijgesteld van het mvv-vereiste, indien de aanvraag binnen een redelijke termijn van twee jaar is ontvangen (zie B4/2.2.3). De uitzonderingsgronden van [artikel 3.82, tweede lid, Vb](../../../../../AMvB/vreemdelingenbesluit/2000/BWBR0011825/README.md) zijn onverkort van toepassing. De termijn van twee jaar vangt aan: 

* op de dag waarop de beschikking, strekkende tot intrekking van het Nederlanderschap, bekend wordt gemaakt (zie [artikel 14 Rwn](../../../../../rijkswet/rijkswet/op/het/nederlanderschap/BWBR0003738/README.md));  

* op de dag waarop van rechtswege het verlies van het Nederlanderschap intreedt vanwege de vrijwillige verkrijging van de andere nationaliteit (zie [artikel 15, eerste lid, aanhef en onder a, Rwn](../../../../../rijkswet/rijkswet/op/het/nederlanderschap/BWBR0003738/README.md));  

* op de dag van het afleggen van de verklaring van afstand van de Nederlandse nationaliteit (zie [artikel 15, eerste lid, onder b, Rwn](../../../../../rijkswet/rijkswet/op/het/nederlanderschap/BWBR0003738/README.md));  

* op de dag waarop het verlies wegens langdurig verblijf in het buitenland van rechtswege is ingetreden (zie [artikel 15, eerste lid, onder c, Rwn](../../../../../rijkswet/rijkswet/op/het/nederlanderschap/BWBR0003738/README.md));  

* op de dag waarop de beschikking, strekkende tot intrekking van het Nederlanderschap, bekend wordt gemaakt (zie [artikel 15, eerste lid, onder d, Rwn](../../../../../rijkswet/rijkswet/op/het/nederlanderschap/BWBR0003738/README.md));  

* op de dag waarop van rechtswege het verlies van het Nederlanderschap intreedt wegens vrijwillige krijgsdienst bij een staat die betrokken is bij gevechtshandelingen tegen het Koninkrijk dan wel een bondgenootschap waarvan het Koninkrijk lid is (zie [artikel 15, eerste lid, aanhef en onder e, Rwn](../../../../../rijkswet/rijkswet/op/het/nederlanderschap/BWBR0003738/README.md));  

* op de dag waarop van rechtswege het verlies van het Nederlanderschap intreedt doordat de meerderjarige de nationaliteit verkrijgt van een Staat die partij is bij het Nationaliteitenverdrag (zie [artikel 15a, aanhef en onder a, Rwn](../../../../../rijkswet/rijkswet/op/het/nederlanderschap/BWBR0003738/README.md));  

* op de dag waarop van rechtswege het verlies van het Nederlanderschap intreedt doordat de meerderjarige ingevolge de Toescheidingsovereenkomst Nederland-Suriname de Surinaamse nationaliteit verkrijgt (zie [artikel 15a, aanhef en onder b, Rwn](../../../../../rijkswet/rijkswet/op/het/nederlanderschap/BWBR0003738/README.md)).    Indien de vreemdeling niet aantoont wanneer de redelijke termijn van twee jaar is aangevangen, dan wordt aangenomen dat deze termijn reeds verstreken is. Indien het Nederlanderschap is ingetrokken op grond van [artikel 14 Rwn](../../../../../rijkswet/rijkswet/op/het/nederlanderschap/BWBR0003738/README.md), dan is het volgende van belang. Er is sprake van de situatie bedoeld in [artikel 3.82, tweede lid, aanhef en onder b, Vb](../../../../../AMvB/vreemdelingenbesluit/2000/BWBR0011825/README.md), indien: 

* het geven van een valse verklaring of het bedrog, dan wel het verzwijgen van enig voor de verkrijging of verlening van het Nederlanderschap relevant feit, voorafgaand aan de verkrijging of verlening van het Nederlanderschap heeft plaatsgevonden in een aanvraag tot het verlenen, wijzigen of verlengen van de geldigheidsduur van een verblijfsvergunning; en  

* de betreffende gegevens of feiten tot afwijzing van de oorspronkelijke verblijfsaanvraag tot het verlenen of verlengen zouden hebben geleid.     In deze situaties wordt de aanvraag niet op grond van [artikel 3.82, eerste lid, Vb](../../../../../AMvB/vreemdelingenbesluit/2000/BWBR0011825/README.md) vrijgesteld van het mvv-vereiste. [Artikel 3.71 Vb](../../../../../AMvB/vreemdelingenbesluit/2000/BWBR0011825/README.md) is onverkort van toepassing.  
### *Voortzetting verblijf na intrekking verblijfsvergunning* 

De aanvraag van de vreemdeling wiens verblijfsvergunning is ingetrokken (al dan niet met terugwerkende kracht), maar waarbij de aanvraag nog wel is ontvangen binnen de redelijke termijn van twee jaar na de datum waarop de intrekkingsbeschikking is bekendgemaakt, wordt getoetst aan de voorwaarden voor voortzetting van verblijf. De aanvraag is dan namelijk ingediend binnen een redelijke termijn nadat de eerdere verblijfsvergunning is ingetrokken (zie hierboven bij ‘Niet-tijdig maar binnen de redelijke termijn’ ). Dit geldt uiteraard niet indien sprake is van de uitzonderingssituaties bedoeld in [artikel 3.82, tweede lid, Vb](../../../../../AMvB/vreemdelingenbesluit/2000/BWBR0011825/README.md): 

* als de verblijfsvergunning met terugwerkende kracht is ingetrokken en sprake is van omstandigheden bedoeld in [artikel 3.82, tweede lid, Vb](../../../../../AMvB/vreemdelingenbesluit/2000/BWBR0011825/README.md), dan geldt dat de aanvraag slechts tijdig is ingediend indien deze is ingediend vóór het tijdstip tot wanneer de verblijfsvergunning is ingetrokken. Alleen in die gevallen is betrokkene immers in het bezit van een geldige verblijfsvergunning op het moment dat de verlengingsaanvraag wordt ingediend.  

* als de verblijfsvergunning met terugwerkende kracht is ingetrokken en sprake is van omstandigheden bedoeld in [artikel 3.82, tweede lid, Vb](../../../../../AMvB/vreemdelingenbesluit/2000/BWBR0011825/README.md), en betrokkene de aanvraag heeft ingediend ná het tijdstip tot wanneer de verblijfsvergunning is ingetrokken, is geen sprake van een tijdig ingediende aanvraag. Betrokkene was immers formeel niet meer in het bezit van een geldige verblijfsvergunning op het moment dat de verlengingsaanvraag werd ingediend; dat betrokkene nog wel in het bezit was van een verblijfsdocument, doet daaraan niet af. Als betrokkene formeel nimmer in het bezit is geweest van een verblijfsvergunning, omdat deze is ingetrokken tot en met de datum waarop zij verleend werd, kan betrokkene gelet op het voorgaande per definitie niet tijdig een verlengingsaanvraag indienen. De verlengingsaanvraag wordt in deze gevallen aangemerkt als een aanvraag om eerste toelating (zie [artikel 3.80, tweede lid, Vb](../../../../../AMvB/vreemdelingenbesluit/2000/BWBR0011825/README.md)). Het mvv-vereiste is dan onverkort van toepassing.   
### *Opschortende werking* 

Ingevolge [artikel 73 Vw](../../../../../wet/vreemdelingenwet/2000/BWBR0011823/README.md) wordt de werking van het besluit tot afwijzing van de aanvraag of de intrekking van de verblijfsvergunning opgeschort totdat de termijn voor het maken van bezwaar of het instellen van administratief beroep is verstreken of, indien bezwaar is gemaakt of administratief beroep is ingesteld, totdat op het bezwaar of administratief beroep is beslist. Afwijking van deze hoofdregel geldt evenwel indien de aanvraag is afgewezen wegens onder andere het ontbreken van een mvv (zie [artikel 73, tweede lid, onder a, Vw](../../../../../wet/vreemdelingenwet/2000/BWBR0011823/README.md)). De rechtsgevolgen zoals neergelegd in [artikel 27 Vw](../../../../../wet/vreemdelingenwet/2000/BWBR0011823/README.md) treden onverkort in werking. 
### *Voortzetting verblijf: niet toerekenbare termijnoverschrijding* 

Indien voor het verstrijken van de geldigheidsduur van de verblijfsvergunning niet zowel de verlengingsaanvraag als de gegevens en bescheiden waarmee is aangetoond dat aan de voorwaarden wordt voldaan, zijn ontvangen, zal het verblijfsrecht van de vreemdeling niet aaneengesloten zijn. Dat heeft gevolgen voor de opbouw van rechten (bijvoorbeeld voor de latere verlening van de verblijfsvergunning voor onbepaalde tijd of naturalisatie). Het is derhalve van belang dat de vreemdeling de aanvraag en de gegevens tijdig indient.  Ingevolge [artikel 26, derde lid, Vw](../../../../../wet/vreemdelingenwet/2000/BWBR0011823/README.md) kan de verblijfsvergunning echter worden verlengd met ingang van de dag na die waarop de geldigheidsduur van de verblijfsvergunning waarvoor verlenging is gevraagd afloopt, indien de vreemdeling de aanvraag tot verlenging dan wel de gegevens waaruit blijkt dat aan de voorwaarden wordt voldaan niet tijdig heeft ingediend en hem dit niet is toe te rekenen.   Indien de te late indiening van de aanvraag of de te late verstrekking van de noodzakelijke gegevens of bescheiden de vreemdeling niet is toe te rekenen, wordt gebruik gemaakt van de bevoegdheid om de verblijfsvergunning te verlengen in aansluiting op de verlopen vergunning.   Omstandigheden die een te late indiening niet verschonen, zijn in ieder geval vakantie, detentie, nonchalance of het niet hebben ontvangen of gelezen van de rappelbrief. In deze gevallen ontstaat er een gat in het verblijfsrecht (zie [artikel 3.80](../../../../../AMvB/vreemdelingenbesluit/2000/BWBR0011825/README.md) en [3.81 Vb](../../../../../AMvB/vreemdelingenbesluit/2000/BWBR0011825/README.md)). In gevallen waarin de vreemdeling een aanvraag om verlenging van de verblijfsvergunning heeft ingediend, maar blijkt dat niet langer aan de daaraan verbonden beperking wordt voldaan, althans een ander verblijfsdoel wordt nagestreefd, wordt daarom niet (alsnog) ambtshalve aan de voorwaarden voor het nieuwe doel getoetst.   In die gevallen wordt de vreemdeling er bij de beschikking op de voorliggende aanvraag op gewezen dat het nieuwe verblijfsdoel niet is meegewogen bij de beslissing op de aanvraag, althans dat ter zake van dat nieuwe verblijfsdoel een aanvraag tot het wijzigen van een verblijfsvergunning kan worden ingediend. Uiteraard geldt dit niet indien de wijziging dermate gering is dat redelijkerwijs niet meer van een wijziging kan worden gesproken, met name in het geval de vreemdeling verlenging heeft gevraagd van de verblijfsvergunning die hem is verleend voor verblijf bij partner en hij inmiddels met die partner is gehuwd.   Van de bevoegdheid om een verblijfsvergunning ambtshalve te wijzigen wordt echter wel gebruik gemaakt indien intrekking van een verleende verblijfsvergunning voor bepaalde tijd aan de orde is wegens het verstrekken van onjuiste gegevens, maar internationale verplichtingen aan verblijfsbeëindiging in de weg staan, als bedoeld in B1/5.3.3.  
### *Gelijktijdige aanvragen om verlenging en wijziging* 

Er wordt geen toepassing gegeven aan de bevoegdheid neergelegd in [artikel 3.67, eerste lid, aanhef en onder a, Vb](../../../../../AMvB/vreemdelingenbesluit/2000/BWBR0011825/README.md) wanneer er sprake is van een aanvraag tot wijziging van de beperking waaronder de vergunning is verleend. Deze aanvragen worden immers beoordeeld op de voet van de regelgeving ten aanzien van aanvragen om verlening van een vergunning. De verlenging met een duur van vijf jaren is aan de orde wanneer reeds verblijf was toegestaan in het kader van hetzelfde verblijfsdoel gedurende minimaal een jaar. Wanneer het verblijfsdoel gewijzigd wordt, dient de vreemdeling eerst gedurende een periode van minimaal een jaar in het bezit te zijn geweest van een verblijfsvergunning op grond van een huwelijk, geregistreerd partnerschap of een relatie, voordat verlenging met een duur van vijf jaren aan de orde kan zijn.  Alleen als de aanvraag om wijziging van de vergunning wordt afgewezen, maar de tegelijkertijd ingediende aanvraag om verlenging van de geldigheidsduur van de vergunning wel wordt ingewilligd, kan toepassing worden gegeven aan [artikel 3.67, eerste lid, aanhef en onder a, Vb](../../../../../AMvB/vreemdelingenbesluit/2000/BWBR0011825/README.md).     
### 5.2  

####Ingangsdatum in geval van voortzetting van verblijf

Ingevolge [artikel 26, tweede lid, Vw](../../../../../wet/vreemdelingenwet/2000/BWBR0011823/README.md) wordt de geldigheidsduur van de verblijfsvergunning regulier voor bepaalde tijd verlengd met ingang van de dag waarop de vreemdeling heeft aangetoond dat hij aan alle voorwaarden voldoet, maar niet eerder dan met ingang van de dag na die waarop de geldigheidsduur van de verblijfsvergunning waarvoor verlenging is gevraagd afloopt.    
### 5.3  

####Gronden intrekking/weigering verlenging

### 5.3.1  

####Niet voldoen aan de beperking

Ingevolge [artikel 18, eerste lid, onder f, Vw](../../../../../wet/vreemdelingenwet/2000/BWBR0011823/README.md) kan een aanvraag tot het verlengen van de geldigheidsduur van een verblijfsvergunning voor bepaalde tijd als bedoeld in [artikel 14 Vw](../../../../../wet/vreemdelingenwet/2000/BWBR0011823/README.md) worden afgewezen indien niet wordt voldaan aan de beperking waaronder de vergunning is verleend of een voorschrift dat aan de vergunning is verbonden. Ingevolge [artikel 19 Vw](../../../../../wet/vreemdelingenwet/2000/BWBR0011823/README.md) kan de verblijfsvergunning voor bepaalde tijd worden ingetrokken op gronden bedoeld in [artikel 18, eerste lid, Vw](../../../../../wet/vreemdelingenwet/2000/BWBR0011823/README.md) met uitzondering van onderdeel b (de vreemdeling beschikt niet over een geldig document voor grensoverschrijding). Ingevolge het tweede lid van zowel [artikel 16](../../../../../wet/vreemdelingenwet/2000/BWBR0011823/README.md) als [18 Vw](../../../../../wet/vreemdelingenwet/2000/BWBR0011823/README.md) kunnen bij of krachtens algemene maatregel van bestuur regels worden gesteld over de toepassing van de gronden bedoeld in het eerste lid. De aanvraag tot het verlengen van de geldigheidsduur van de verblijfsvergunning regulier voor bepaalde tijd wordt afgewezen, indien niet wordt voldaan aan de beperking waaronder de vergunning is verleend of een voorschrift dat aan de vergunning is verbonden, tenzij bij het [Vb](../../../../../AMvB/vreemdelingenbesluit/2000/BWBR0011825/README.md) of in de toepasselijke materiehoofdstukken van de [Vc](../../../../../circulaire/vreemdelingencirculaire/2000/(a)/BWBR0012287/README.md) anders is bepaald. De vergunning wordt ingetrokken, indien niet wordt voldaan aan de beperking waaronder de vergunning is verleend of een voorschrift dat aan de vergunning is verbonden, tenzij bij het [Vb](../../../../../AMvB/vreemdelingenbesluit/2000/BWBR0011825/README.md) of in de toepasselijke materiehoofdstukken van de [Vc](../../../../../circulaire/vreemdelingencirculaire/2000/(a)/BWBR0012287/README.md) anders is bepaald.    
### 5.3.2  

####Verplaatsing hoofdverblijf

Ingevolge [artikel 18, eerste lid, onder a, Vw](../../../../../wet/vreemdelingenwet/2000/BWBR0011823/README.md) kan een aanvraag tot het verlengen van de geldigheidsduur van een verblijfsvergunning voor bepaalde tijd als bedoeld in [artikel 14 Vw](../../../../../wet/vreemdelingenwet/2000/BWBR0011823/README.md) worden afgewezen indien de houder daarvan zijn hoofdverblijf buiten Nederland heeft gevestigd. De hieronder gegeven regels zijn van overeenkomstige toepassing op de intrekking van de verblijfsvergunning voor bepaalde tijd als bedoeld in [artikel 14 Vw](../../../../../wet/vreemdelingenwet/2000/BWBR0011823/README.md) (zie [artikel 19 Vw](../../../../../wet/vreemdelingenwet/2000/BWBR0011823/README.md)). Enkele bijzondere voorwaarden voor de verlening van een verblijfsvergunning voor bepaalde tijd houden in dat de aanvrager zijn hoofdverblijf niet buiten Nederland heeft gevestigd. Zie in dit verband [artikel 3.23](../../../../../AMvB/vreemdelingenbesluit/2000/BWBR0011825/README.md), [3.71](../../../../../AMvB/vreemdelingenbesluit/2000/BWBR0011825/README.md) en [3.82 Vb](../../../../../AMvB/vreemdelingenbesluit/2000/BWBR0011825/README.md). De aanvraag tot het verlengen van de geldigheidsduur van een verblijfsvergunning voor bepaalde tijd, als bedoeld in [artikel 14 Vw](../../../../../wet/vreemdelingenwet/2000/BWBR0011823/README.md), wordt op grond van [artikel 18, eerste lid, onder a, Vw](../../../../../wet/vreemdelingenwet/2000/BWBR0011823/README.md) afgewezen, indien de vreemdeling zijn hoofdverblijf buiten Nederland heeft gevestigd. Hoofdverblijf en verplaatsing van hoofdverblijf zijn feitelijke begrippen. Een vreemdeling heeft zijn hoofdverblijf buiten Nederland, wanneer hij niet duurzaam in Nederland verblijft. Dit kan onder meer blijken uit het feit dat de vreemdeling is uitgeschreven uit de GBA van een Nederlandse gemeente of in Nederland geen adres heeft waar hij geregeld kan worden aangetroffen. Beoordeling van de vraag of er sprake is van verplaatsing van het hoofdverblijf vindt plaats aan de hand van factoren van feitelijke aard. Met de wil van de vreemdeling wordt slechts rekening gehouden voorzover deze blijkt uit zijn gedragingen. Aanwijzingen voor verplaatsing van het hoofdverblijf buiten Nederland zijn onder meer: 

– uitschrijving uit de GBA;  

– de afmelding bij de belastingdienst wegens vertrek naar het buitenland;  

– mededeling aan de vreemdelingenpolitie van vertrek naar het buitenland (zie [artikel 4.37, eerste lid, onder d](../../../../../AMvB/vreemdelingenbesluit/2000/BWBR0011825/README.md), in samenhang met [4.37, vijfde lid, Vb](../../../../../AMvB/vreemdelingenbesluit/2000/BWBR0011825/README.md));  

– het nemen van ontslag bij de werkgever of bedrijfsbeëindiging;  

– het opzeggen van een bank- of girorekening;  

– het laten overmaken van periodieke uitkeringen naar een adres buiten Nederland;  

– de afkoop van pensioenrechten;  

– de ontruiming van de woning in Nederland en het over de grens brengen van de inboedel; en  

– het (onder)verhuren aan derden van de woning in Nederland.   Deze factoren zijn niet limitatief. Ook op andere feitelijke gronden kan worden geconcludeerd dat de vreemdeling zijn hoofdverblijf heeft verplaatst. Indien daarentegen de vreemdeling de vreemdelingenpolitie er tevoren van in kennis heeft gesteld dat hij tijdelijk, maar niet langer dan negen maanden, in het buitenland beoogt te verblijven, dan is dit een aanwijzing dat de vreemdeling zijn hoofdverblijf niet buiten Nederland wenst te vestigen. Vestiging van het hoofdverblijf buiten Nederland wordt in ieder geval aangenomen, indien de vreemdeling: 

– bij zijn vertrek uit Nederland gebruik heeft gemaakt van een remigratieregeling, waaronder een regeling op grond van de [Remigratiewet](../../../../../wet/remigratiewet/BWBR0010424/README.md);  

– meer dan negen achtereenvolgende maanden buiten Nederland heeft verbleven, tenzij hij aannemelijk maakt dat de overschrijding van de termijn van negen maanden het gevolg is van buiten zijn schuld gelegen omstandigheden; of  

– voor het derde achtereenvolgende jaar meer dan zes achtereenvolgende maanden buiten Nederland heeft verbleven, tenzij hij aannemelijk maakt dat het centrum van zijn activiteiten niet naar het buitenland is verlegd.   Vestiging van het hoofdverblijf buiten Nederland wordt niet aangenomen op de enkele grond dat de vreemdeling: 

– Nederland heeft verlaten voor de vervulling van de militaire dienstplicht en binnen zes maanden na beëindiging van de dienstplicht naar Nederland is teruggekeerd; of  

– buiten Nederland is gedetineerd dan wel buiten Nederland gedetineerd is geweest en binnen zes maanden na beëindiging van de detentie naar Nederland is teruggekeerd.   De vreemdeling wordt niet geacht zijn hoofdverblijf buiten Nederland te hebben gevestigd: 

– indien hij beschikt over een verblijfsvergunning voor bepaalde tijd voor het verrichten van arbeid die geheel of gedeeltelijk buiten Nederland plaatsvindt; of  

– indien en zo lang hij feitelijk de echtgenoot/partner is van een ambtenaar, bedoeld in artikel 17, eerste lid, of artikel 8, derde of vierde lid, van het reglement van dienst BuZa die uitgezonden is (geweest) naar een Nederlandse diplomatieke of consulaire vertegenwoordiging in het buitenland.   Verplaatsing hoofdverblijf heeft overigens tot gevolg dat de vreemdeling niet voldoet aan de beperking die verband houdt met het verblijf waarvoor de verblijfsvergunning is gevraagd, zodat de aanvraag met toepassing van [artikel 16, eerste lid, aanhef en onder g, Vw](../../../../../wet/vreemdelingenwet/2000/BWBR0011823/README.md) kan worden afgewezen. Bij de beoordeling van de vraag of de vreemdeling het hoofdverblijf heeft verplaatst, wordt rekening gehouden met de situatie van vrouwen en hun eventuele kinderen, die tegen hun wil en zonder identiteits- en verblijfsdocumenten in het land van herkomst zijn achtergelaten. Omdat de omstandigheden van deze vrouwen sterk uiteenlopen, geldt dat als de achtergelaten vrouw zich zonder dralen tot de Nederlandse overheid (gemeente, ambassade, consulaat, IND of Vreemdelingenpolitie) heeft gewend om naar Nederland te kunnen terugkeren, verplaatsing van het hoofdverblijf niet wordt aangenomen. Wat ‘zonder dralen’ is, wordt van geval tot geval bezien; hierbij wordt rekening gehouden met de moeilijkheden die de positie van de achtergelaten vrouw met zich mee heeft gebracht. Als een beroep wordt gedaan op achterlating, kan van de vreemdelinge worden gevergd om de omstandigheden waar een beroep op wordt gedaan met ter zake relevante gegevens en bescheiden te onderbouwen. Indien het beroep op achterlating niet of niet afdoende met terzake relevante gegevens en bescheiden is onderbouwd bij het indienen van de aanvraag om voortzetting van verblijf, stelt de IND de vreemdelinge in de gelegenheid dit gebrek te herstellen. In beginsel wordt hiertoe een termijn van vier weken gegund. Zie ten aanzien van achtergelaten vrouwen tevens B1/5.1, B1/5.3.2 en B16/7. Aangezien het merendeel van de achtergelaten vreemdelingen vrouw is, wordt in de voorgaande passage gerept van achtergelaten vrouwen. Vanzelfsprekend kunnen ook mannen en minderjarigen een beroep doen op de omstandigheid dat zij zijn achtergelaten. In [artikel 4.52 Vb](../../../../../AMvB/vreemdelingenbesluit/2000/BWBR0011825/README.md) is opgenomen in welke gevallen de vreemdeling zijn verblijfsdocument dient in te leveren. Het ingenomen verblijfsdocument wordt door de vreemdelingenpolitie voorzien van een begeleidend schrijven, waarin de reden van inname alsmede ten minste het adres van de vreemdeling in het buitenland staan vermeld, gezonden naar het Bureau Documenten van de IND. In de situatie waarin de vreemdeling zich in persoon meldt bij de burgemeester van de gemeente waar hij woon- of verblijfplaats heeft met de mededeling dat hij zijn hoofdverblijf naar buiten Nederland wenst te verplaatsen, attendeert de burgemeester de vreemdeling erop dat het verblijfsdocument bij de vreemdelingenpolitie moet worden ingeleverd. Het vorenstaande is van overeenkomstige toepassing op de vreemdeling die het Nederlanderschap heeft verkregen. Indien de vreemdeling daarentegen schriftelijk melding maakt van het voornemen van de verplaatsing van zijn hoofdverblijf naar het buitenland, zendt de burgemeester dit bericht door aan de vreemdelingenpolitie.    
### 5.3.3  

####Onjuiste gegevens

Ingevolge [artikel 18, eerste lid, onder c, Vw](../../../../../wet/vreemdelingenwet/2000/BWBR0011823/README.md) kan een aanvraag tot het verlengen van de geldigheidsduur van een verblijfsvergunning voor bepaalde tijd als bedoeld in [artikel 14 Vw](../../../../../wet/vreemdelingenwet/2000/BWBR0011823/README.md) worden afgewezen indien de vreemdeling onjuiste gegevens heeft verstrekt dan wel gegevens heeft achtergehouden, terwijl die gegevens tot afwijzing van de oorspronkelijke aanvraag tot het verlenen of verlengen zouden hebben geleid. Onder het verstrekken van onjuiste gegevens wordt ook begrepen het achterhouden van essentiële (juiste) gegevens. Op grond van [artikel 18, tweede lid, Vw](../../../../../wet/vreemdelingenwet/2000/BWBR0011823/README.md) kunnen bij of krachtens algemene maatregel van bestuur regels worden gesteld over de toepassing van deze grond. Dergelijke regels zijn neergelegd in [artikel 3.84 Vb](../../../../../AMvB/vreemdelingenbesluit/2000/BWBR0011825/README.md). Zij zijn van overeenkomstige toepassing op de intrekking van de verblijfsvergunning voor bepaalde tijd als bedoeld in [artikel 14 Vw](../../../../../wet/vreemdelingenwet/2000/BWBR0011823/README.md). 
###Gevolgen van het verstrekken van onjuiste gegevens

Indien wordt vastgesteld dat er bij de verlening, verlenging of wijziging van de verblijfsvergunning onjuiste gegevens zijn verstrekt of relevante gegevens zijn achtergehouden, en er nog geen periode van twaalf jaren of langer is verstreken, wordt de ten onrechte verleende verblijfsvergunning ingetrokken of de geldigheidsduur ervan niet verlengd. Voorwaarde is uiteraard dat het verstrekken van de onjuiste gegevens, of het achterhouden van de juiste gegevens er (mede) toe heeft geleid dat de verblijfsvergunning ten onrechte is verleend, verlengd of gewijzigd. Niet van belang is of het verstrekken van onjuiste gegevens dan wel het achterhouden van gegevens opzettelijk is gebeurd. Het gaat er om dat de onjuiste situatie wordt gecorrigeerd. Bepalend is immers of de verblijfsvergunning bij bekendheid met de juiste gegevens zou zijn verleend, verlengd of gewijzigd. Het is niet van belang of de onjuiste gegevens zijn verstrekt of de juiste gegevens zijn achtergehouden door de vreemdeling zelf of andere belanghebbenden. Verblijfsbeëindiging blijft achterwege, indien dat in strijd zou komen met een ieder verbindende verdragsbepaling (bijvoorbeeld artikel 8 EVRM) of voor één of meer belanghebbenden gevolgen zou hebben die wegens bijzondere omstandigheden onevenredig zijn in verhouding met de beleidsregel te dienen doelen (zie [artikel 4:84 Awb](../../../../../wet/algemene/wet/bestuursrecht/BWBR0005537/README.md)). In dergelijke gevallen kan de verblijfsvergunning regulier voor bepaalde tijd echter wel (ambtshalve) worden gewijzigd wegens veranderde omstandigheden, met toepassing van [artikel 14, eerste lid, onder c, Vw](../../../../../wet/vreemdelingenwet/2000/BWBR0011823/README.md). Door die wijziging wordt dan de onjuiste situatie uit het verleden gecorrigeerd door de beperkingen en voorschriften die aan de verblijfsvergunning waren verbonden te vervangen door beperkingen en voorschriften op basis van de veranderde omstandigheden. Indien wordt vastgesteld dat er bij de verlening, verlenging of wijziging van een verblijfsvergunning onjuiste gegevens zijn verstrekt of relevante gegevens zijn achtergehouden, wordt de zaak bezien op aangifte van een strafbaar feit bij het OM (zie [artikel 162 WvSv](../../../../../wet/wet/van/15/januari/1921/BWBR0001903/README.md)). Daarbij kan wel van belang zijn wie de onjuiste gegevens heeft verstrekt of de juiste gegevens heeft achtergehouden, of dat opzettelijk is gebeurd, en of de vreemdeling daarbij persoonlijk betrokken is geweest.    
### 5.3.4  

####Geldig document voor grensoverschrijding

Ingevolge [artikel 18, eerste lid, aanhef en onder b, Vw](../../../../../wet/vreemdelingenwet/2000/BWBR0011823/README.md) kan een aanvraag tot het verlengen van de geldigheidsduur van een verblijfsvergunning regulier voor bepaalde tijd worden afgewezen indien de vreemdeling niet beschikt over een geldig document voor grensoverschrijding. Ingevolge [artikel 18, tweede lid, Vw](../../../../../wet/vreemdelingenwet/2000/BWBR0011823/README.md) kunnen bij of krachtens algemene maatregel van bestuur regels worden gesteld over de toepassing van deze grond. Die regels zijn neergelegd in [artikel 3.83 Vb](../../../../../AMvB/vreemdelingenbesluit/2000/BWBR0011825/README.md). Hetgeen geldt voor het verlenen van de verblijfsvergunning geldt eveneens voor de verlenging van de verblijfsvergunning. Ook indien eerder bij de verlening van een verblijfsvergunning het ontbreken van een geldig document voor grensoverschrijding niet is tegengeworpen, dient bij de aanvraag tot het wijzigen of het verlengen van de geldigheidsduur te worden beoordeeld of de vreemdeling in het bezit kan worden gesteld van een geldig document voor grensoverschrijding of daarvan kan worden vrijgesteld. Er kan immers sprake zijn van wijziging van omstandigheden, waardoor de aanvankelijke reden om het ontbreken van een geldig document voor grensoverschrijding niet tegen te werpen niet langer geldt. 
###Intrekking

Ingevolge [artikel 19 Vw](../../../../../wet/vreemdelingenwet/2000/BWBR0011823/README.md) kan de verblijfsvergunning regulier voor bepaalde tijd niet worden ingetrokken op deze grond. Voor onderdanen van Somalië geldt een bijzondere regeling, die is vermeld in B1/4.2.    
### 5.3.5  

####Middelen

Het algemene middelenvereiste is van toepassing op alle aanvragen tot het verlenen, verlengen en wijzigen van een reguliere verblijfsvergunning voor bepaalde tijd, tenzij nadrukkelijk anders is vermeld. Ten aanzien van bepaalde categorieën vreemdelingen zijn elders in het [Vb](../../../../../AMvB/vreemdelingenbesluit/2000/BWBR0011825/README.md) en de [Vc](../../../../../circulaire/vreemdelingencirculaire/2000/(a)/BWBR0012287/README.md) in de betreffende materiehoofdstukken (zie B2 en B15) andersluidende bepalingen opgenomen. Indien een vreemdeling voldoet aan het looncriterium in het kader van de kennismigrantenregeling (zie B15) wordt zondermeer aangenomen dat hij voldoet aan het vereiste om duurzaam te beschikken over voldoende zelfstandig verworven middelen van bestaan. Als hoofdregel geldt dat vreemdelingen die in Nederland willen verblijven, zelfstandig en duurzaam moeten beschikken over voldoende middelen van bestaan. In bepaalde gevallen dient degene bij wie de vreemdeling in Nederland wil verblijven zelfstandig en duurzaam te beschikken over voldoende middelen van bestaan. Voor degene bij wie de vreemdeling wil verblijven geldt als uitgangspunt dat diens solvabiliteit buiten twijfel moet staan. Deze persoon wordt in ieder geval niet als solvabel aangemerkt in geval van faillissement of surseance van betaling, omdat daarbij onder meer de (vrije) beschikking over het vermogen of de boedel is verloren. De aanvraag tot het verlengen van de geldigheidsduur van een verblijfsvergunning regulier voor bepaalde tijd wordt afgewezen indien de vreemdeling en degene bij wie verblijf als gezinslid in Nederland is toegestaan niet gezamenlijk zelfstandig en duurzaam beschikken over voldoende middelen van bestaan, tenzij het [tweede lid van artikel 3.85 Vb](../../../../../AMvB/vreemdelingenbesluit/2000/BWBR0011825/README.md) van toepassing is dan wel in de desbetreffende materiehoofdstukken anders is bepaald. De verblijfsvergunning regulier voor bepaalde tijd wordt ingetrokken indien de vreemdeling en degene bij wie verblijf als gezinslid in Nederland is toegestaan niet gezamenlijk zelfstandig en duurzaam beschikken over voldoende middelen van bestaan, tenzij in de desbetreffende materiehoofdstukken anders is bepaald. In [artikel 4:2, tweede lid, Awb](../../../../../wet/algemene/wet/bestuursrecht/BWBR0005537/README.md) is bepaald dat de aanvrager bij de indiening van de aanvraag de gegevens en bescheiden dient te verschaffen die voor de beslissing op de aanvraag nodig zijn en waarover hij redelijkerwijs de beschikking kan krijgen. Daaronder vallen ook gegevens en bescheiden met betrekking tot de hoogte, de duurzaamheid en de bronnen van het inkomen van de vreemdeling en, voorzover van toepassing, van de persoon bij wie de vreemdeling wil verblijven.    
### 5.3.6  

####Openbare orde

### *Voortzetting verblijfsaanvaarding* 

Ingevolge [artikel 18, eerste lid, onder e, Vw](../../../../../wet/vreemdelingenwet/2000/BWBR0011823/README.md) kan een aanvraag tot het verlengen van de geldigheidsduur van een verblijfsvergunning voor bepaalde tijd worden afgewezen indien de vreemdeling een gevaar vormt voor de openbare orde of nationale veiligheid. Op grond van artikel 18, tweede lid, Vw kunnen bij of krachtens algemene maatregel van bestuur regels worden gesteld over de toepassing van deze grond. Dergelijke regels zijn neergelegd in [artikel 3.86](../../../../../AMvB/vreemdelingenbesluit/2000/BWBR0011825/README.md) en [3.87 Vb](../../../../../AMvB/vreemdelingenbesluit/2000/BWBR0011825/README.md). 
### *NB1:* 

Ingevolge [artikel II bij het besluit van 5 juli 2002 tot wijziging van artikel 3.86 Vb 2000](../../../../../AMvB/wijzigingsbesluit/vreemdelingenbesluit/2000/BWBR0013860/README.md) (Stb. 2002, 371, in werking getreden op 17 juli 2002) blijft het gewijzigde Besluit buiten toepassing ten aanzien van de vreemdeling wiens verblijf op grond van het recht zoals dat gold voor de inwerkingtreding van dit besluit niet kon worden beëindigd, tenzij die vreemdeling wegens een na inwerkingtreding van dit Besluit gepleegd misdrijf waartegen een gevangenisstraf van twee jaar of meer is bedreigd bij onherroepelijk geworden rechterlijk vonnis is veroordeeld. 
### *NB2:* 

Ingevolge [artikel II bij het besluit van 29 september 2004 tot wijziging van artikel 3.86 Vb 2000](../../../../../AMvB/wijzigingsbesluit/vreemdelingenbesluit/2000/i.v.m./implementatie/richtlijn/etc/BWBR0017262/README.md) (Stb. 2004, 496, in werking getreden op 1 november 2004), blijft het gewijzigde Besluit buiten toepassing ten aanzien van de vreemdeling wiens verblijf op grond van het recht zoals dat gold voor de inwerkingtreding van dit besluit niet kon worden beëindigd, tenzij die vreemdeling wegens een na inwerkingtreding van dit Besluit gepleegd misdrijf bij onherroepelijk geworden rechterlijk vonnis is veroordeeld tot jeugddetentie of een maatregel is opgelegd als bedoeld in [artikel 38m](../../../../../wet/wet/van/3/maart/1881/BWBR0001854/README.md) of [77h, vierde lid, onder a, WvSr](../../../../../wet/wet/van/3/maart/1881/BWBR0001854/README.md). 
### *NB3:* 

Ingevolge [artikel XIII bij het besluit van 24 juli 2010 tot wijziging van artikel 3.86 Vb 2000](../../../../../AMvB/besluit/modern/migratiebeleid/BWBR0027992/README.md) (Stb. 307, in werking getreden op 31 juli 2010) blijft het gewijzigde Besluit buiten toepassing ten aanzien van de vreemdeling wiens verblijf op grond van het recht zoals dat gold voor de inwerkingtreding van dit besluit niet kon worden beëindigd, tenzij die vreemdeling wegens een na inwerkingtreding van dit Besluit gepleegd misdrijf waartegen een gevangenisstraf van twee jaar of meer is bedreigd bij onherroepelijk geworden rechterlijk vonnis is veroordeeld dan wel hem terzake van een zodanig misdrijf bij onherroepelijk strafbeschikking een taakstraf is opgelegd. 
### *Toelichting glijdende schaal* 

Bij de ontzegging van voortzetting van verblijf (verblijfsbeëindiging) wordt de duur van het verblijf van de vreemdeling op grond van een verblijfsvergunning, direct voorafgaande aan het plegen van het misdrijf, gerelateerd aan de ernst van de inbreuk op de openbare orde, zoals die blijkt uit de beoordeling daarvan door de (straf)rechter in de hoogte van de opgelegde straf. Daarmee wordt tot uiting gebracht dat naarmate de banden van de vreemdeling met Nederland sterker zijn, de inbreuk op de openbare orde ernstiger dient te zijn om voortzetting van verblijf te ontzeggen. Dit is het principe van de glijdende schaal. In bepaalde gevallen wordt het verblijf niet, of onder zwaardere voorwaarden, beëindigd Deze regels zijn van toepassing op alle gevallen waarin sprake is van verlenging of wijziging van het verblijf, alsmede indien een verblijfsvergunning regulier voor bepaalde tijd als bedoeld in [artikel 14 Vw](../../../../../wet/vreemdelingenwet/2000/BWBR0011823/README.md) wordt ingetrokken. Indien de vreemdeling houder van een verblijfsvergunning regulier, voor bepaalde of onbepaalde tijd, of Nederlander is geweest, en niet tijdig een aanvraag heeft ingediend, zijn de regels van de [artikelen 3.86](../../../../../AMvB/vreemdelingenbesluit/2000/BWBR0011825/README.md) en [3.87 Vb](../../../../../AMvB/vreemdelingenbesluit/2000/BWBR0011825/README.md) eveneens van toepassing, indien: 

* de aanvraag (tot het verlenen, het wijzigen of het verlengen van een verblijfsvergunning) is ontvangen binnen twee jaar nadat het verblijfsrecht op grond van de eerdere verblijfsvergunning of het Nederlanderschap is geëindigd;  

* er geen onjuiste gegevens zijn verstrekt dan wel gegevens zijn achtergehouden, die tot afwijzing van de oorspronkelijke aanvraag zouden hebben geleid; en  

* de vreemdeling zijn hoofdverblijf niet buiten Nederland heeft gevestigd.   Aan straffen en maatregelen die zijn opgelegd wegens zeer ernstige misdrijven, dat wil zeggen misdrijven die de rechtsorde zeer ernstig schokken en die veelal een ernstige inbreuk op de lichamelijke integriteit van de slachtoffers ten gevolge hebben, wordt een zwaarder gewicht toegekend. Dit zijn misdrijven waartegen een gevangenisstraf van zes jaren of meer is bedreigd. Indien sprake is van een veroordeling voor een dergelijk misdrijf wordt de onvoorwaardelijke opgelegde straf of maatregel vermenigvuldigd met factor twee (zie [artikel 3.86, derde lid, Vb](../../../../../AMvB/vreemdelingenbesluit/2000/BWBR0011825/README.md)). Indien sprake is van een vreemdeling die wegens tenminste vijf misdrijven of, bij een verblijfsduur korter dan twee jaar, wegens tenminste drie misdrijven is veroordeeld, wordt de vreemdeling aangemerkt als een veelpleger en zijn de normen van artikel 3.86, vijfde lid, Vb, van toepassing (zie artikel 3.86, vierde lid, Vb).Veelplegers plegen veelvuldig misdrijven als openlijk geweld, straatroof, winkeldiefstal en vernieling. Zij zijn verantwoordelijk voor vormen van criminaliteit en overlast waarmee de samenleving wordt geconfronteerd en die aanzienlijke maatschappelijke schade aanrichten. De regeling voor verblijfsbeëindiging is vormgegeven in een tweede glijdende schaal. Voor de beoordeling of deze glijdende schaal van toepassing is geldt het volgende. Van een veelpleger is sprake als de vreemdeling meer dan één sanctie opgelegd heeft gekregen. Dit geldt ook als één sanctie is opgelegd voor een aantal bewezen verklaarde strafbare feiten (voeging). In geval van eendaadse of meerdaadse samenloop wordt uitgegaan van één misdrijf. Bijvoorbeeld een winkeldiefstal die gepaard gaat met wederspannigheid en/of belediging van een ambtenaar in functie kan drie misdrijven opleveren. In dat geval wordt echter uitgegaan van één misdrijf en niet van drie misdrijven. 
### *Strafrechtelijke antecedenten* 

Verder verblijf wordt ontzegd, indien de vreemdeling wegens een misdrijf; 

* waartegen bij een verblijfsduur van minder dan drie jaar een gevangenisstraf van twee jaar of meer is bedreigd, of bij een verblijfsduur van drie jaar of meer een gevangenisstraf van drie jaar of meer is bedreigd;  

* bij onherroepelijk geworden rechterlijk vonnis;  

* is veroordeeld tot een gevangenisstraf of jeugddetentie, een taakstraf, of hem een maatregel als bedoeld in [artikel 37a](../../../../../wet/wet/van/3/maart/1881/BWBR0001854/README.md), [38m](../../../../../wet/wet/van/3/maart/1881/BWBR0001854/README.md) of [77h, vierde lid, onder a, WvSr](../../../../../wet/wet/van/3/maart/1881/BWBR0001854/README.md) is opgelegd; en  

* het onvoorwaardelijk ten uitvoer te leggen gedeelte van die straf of maatregel ten minste gelijk is aan de corresponderende norm van de glijdende schaal.   Tevens wordt verder verblijf ontzegd, indien de vreemdeling wegens een misdrijf; 

* waartegen bij een verblijfsduur van minder dan drie jaar een gevangenisstraf van twee jaar of meer is bedreigd, of bij een verblijfsduur van drie jaar of meer een gevangenisstraf van drie jaar of meer is bedreigd;  

* een onherroepelijke strafbeschikking opgelegd heeft gekregen; en  

* het onvoorwaardelijk ten uitvoer te leggen gedeelte van die straf of maatregel ten minste gelijk is aan de corresponderende norm van de glijdende schaal   
### *Misdrijven* 

De enkele omstandigheid dat de vreemdeling een gevaar voor de openbare orde vormt, wordt niet gebaseerd op iedere willekeurige misstap die tot een sanctie heeft geleid. De misdraging moet wel voldoende ernstig zijn geweest. De ernst komt tot uiting in het feit dat alleen misdrijven in aanmerking worden genomen. Bovendien moet ook de sanctie die daarop is gevolgd, voldoende zwaar zijn. Dat betekent dat misdragingen die strafrechtelijk als overtreding worden gekwalificeerd of die buiten het strafrecht zijn afgedaan (bijvoorbeeld met een bestuurlijke boete of uitsluitend een civiele veroordeling tot schadevergoeding) buiten beschouwing blijven. Of een bepaalde misdraging een misdrijf of een overtreding is, is afhankelijk van de desbetreffende wetgeving. 
### *Strafbedreiging van twee respectievelijk drie jaar of meer* 

Tegen de meeste misdrijven is een maximale door de rechter op te leggen straf bedreigd van drie jaar of meer. Een aantal misdrijven kent een lagere strafbedreiging van twee jaar, waarvan de belangrijkste is vernieling ([artikel 350 WvSr](../../../../../wet/wet/van/3/maart/1881/BWBR0001854/README.md)). 
### *Onherroepelijk geworden rechterlijk vonnis* 

Het vonnis waarbij de straf of maatregel is opgelegd, moet onherroepelijk zijn. Indien het vonnis nog niet onherroepelijk is, of indien er een strafzaak openstaat, wordt contact opgenomen met het OM. De beslistermijn kan met toepassing van [artikel 25, tweede lid, Vw](../../../../../wet/vreemdelingenwet/2000/BWBR0011823/README.md) schriftelijk met maximaal zes maanden worden verlengd. Indien de aanvraag is ingediend door een langdurig ingezetene of diens gezinslid wordt de termijn met toepassing van [artikel 25, vierde lid, Vw](../../../../../wet/vreemdelingenwet/2000/BWBR0011823/README.md) met maximaal drie maanden verlengd. 
### *Onvoorwaardelijke straf* 

Bij de glijdende schaal worden alleen de onvoorwaardelijk ten uitvoer te leggen gedeelten van de straf meegeteld bij de berekening van de norm in de glijdende schaal. 
### *Taakstraf* 

Een taakstraf is ofwel een werkstraf (het verrichten van onbetaalde arbeid ten algemene nutte) ofwel een leerstraf (het volgen van een leertraject) dan wel een combinatie van beiden. De taakstraf komt in plaats van een gevangenisstraf. In geval van een veroordeling tot een taakstraf wordt de duur van de door de rechter bepaalde vervangende hechtenis als uitgangspunt genomen bij de berekening van de strafmaat. Als een taakstraf is opgelegd bij strafbeschikking wordt de waarde in vrijheidsstraf afgeleid uit de bepalingen over de vervangende hechtenis, te weten een dag per twee uur onuitgevoerde taakstraf. 
### *Terbeschikkingstelling* 

Terbeschikkingstelling op grond van [artikel 37a WvSr](../../../../../wet/wet/van/3/maart/1881/BWBR0001854/README.md) kan leiden tot verblijfsbeëindiging. Indien een vreemdeling ter beschikking is gesteld kan dit met zich meebrengen dat het verblijfsrecht eerst bij verlenging van die terbeschikkingstelling met toepassing van de glijdende schaal kan worden beëindigd. De verlenging kan immers betekenen dat wordt voldaan aan de betreffende norm van [artikel 3.86, tweede lid, Vb](../../../../../AMvB/vreemdelingenbesluit/2000/BWBR0011825/README.md). Zo spoedig mogelijk nadat een rechterlijk vonnis waarin verlenging van de TBS-maatregel is uitgesproken onherroepelijk is geworden wordt (opnieuw) beoordeeld of tot verblijfsbeëindiging kan worden overgegaan. 
### *Gedragsbeïnvloedende maatregel* 

Sinds 1 februari 2008 kan aan criminele jongeren een gedragsbeïnvloedende maatregel worden opgelegd. Deze vrijheidsbeperkende maatregel houdt het midden tussen een taakstraf en een PIJ-maatregel (Plaatsing in een Inrichting voor Jeugdigen) en biedt de rechter betere mogelijkheden om jeugdige daders op maat te straffen. Deze maatregel is bedoeld voor jeugdige veelplegers van 12 tot 21 jaar met gedragsproblemen. Ook jongeren met gedragsproblemen die voor het eerste een relatief zwaar vergrijp plegen komen voor de maatregel in aanmerking. De maatregel biedt uitkomst in situaties waarbij de rechter een voorwaardelijke straf of een taakstraf te licht vindt en de PIJ-maatregel te zwaar. 
### *Gratie* 

Aan het feit dat een straf geheel of gedeeltelijk, voorwaardelijk of onvoorwaardelijk, door Nederlandse of buitenlandse autoriteiten is kwijtgescholden, komt voor de toepassing van deze regels geen zelfstandige betekenis toe. 
### *Bijzondere categorieën* 

### *Minderjarige vreemdelingen met een in Nederland gevestigde Nederlandse ouder* 

Op grond van hun bijzondere banden met Nederland vinden ongewenstverklaring en ontzegging van verder verblijf op grond van gevaar voor de openbare orde niet plaats ten aanzien van deze vreemdelingen (zie [artikel 3.50, vierde lid Vb](../../../../../AMvB/vreemdelingenbesluit/2000/BWBR0011825/README.md)). 
### *Vreemdelingen die in Nederland zijn geboren dan wel voor hun tiende levensjaar tot Nederland zijn toegelaten* 

Om reden van hun bijzondere banden met Nederland geldt voor hen dat bij een verblijfsduur van ten minste tien en minder dan vijftien jaar alleen in geval van veroordeling wegens een geweldsmisdrijf of handel in verdovende middelen ontzegging van verder verblijf en ongewenstverklaring plaats zal vinden en bij een verblijfsduur van ten minste vijftien jaar niet tot verblijfsbeëindiging wordt overgegaan. 
### *Vreemdelingen die houder zijn van een EG-verblijfsvergunning voor langdurig ingezetenen die is afgegeven door een andere EU-lidstaat* 

De Minister houdt bij de toepassing van [artikel 3.86 Vb](../../../../../AMvB/vreemdelingenbesluit/2000/BWBR0011825/README.md) mede rekening met de ernst van de inbreuk of het soort van inbreuk dat door de langdurig ingezetene of diens gezinslid op de openbare orde of nationale veiligheid is gepleegd, respectievelijk met het gevaar dat van de langdurig ingezetene of dat gezinslid uitgaat (zie artikel 3.86, veertiende lid, Vb). Bovendien houdt de Minister rekening met de leeftijd van de vreemdeling, de gevolgen voor de vreemdeling en de leden van zijn gezin, het bestaan van banden met Nederland dan wel het ontbreken van banden met het land van herkomst (zie [artikel 3.86, vijftiende lid, Vb](../../../../../AMvB/vreemdelingenbesluit/2000/BWBR0011825/README.md)). Met ‘gezinslid’ wordt hier bedoeld het gezinslid dat door de andere lidstaat is toegelaten voor verblijf bij een langdurig ingezetene in die lidstaat. (zie B17/5) 
### *Vreemdelingen met een verblijfsduur van tien jaar of langer* 

Bij een verblijfsduur van tien of vijftien jaren, wordt alleen tot verblijfsbeëindiging overgegaan ingeval van een geweldsmisdrijf of handel in verdovende middelen. Bij een verblijfsduur van twintig jaren, wordt niet meer tot verblijfsbeëindiging overgegaan. 
### *In het buitenland gepleegde en/of berechte misdrijven* 

Strafbare feiten die in het buitenland zijn gepleegd of bestraft, worden eveneens bij de beoordeling van het gevaar voor de openbare orde betrokken, doch slechts voor zover het gaat om strafbare feiten die naar Nederlands recht misdrijven zijn. Dat geldt ook indien het strafbare feit naar buitenlands recht een overtreding, maar naar Nederlands recht een misdrijf is. Of het feit naar Nederlands recht een misdrijf is (waartegen een gevangenisstraf van twee, onderscheidenlijk drie of zes jaren of meer is bedreigd) wordt beoordeeld aan de hand van de strafbepalingen in het [WvSr](../../../../../wet/wet/van/3/maart/1881/BWBR0001854/README.md) of de bijzondere Nederlandse strafwetten. Bij verblijfsbeëindiging gaat het om (een of meer) strafbare feiten die naar Nederlands recht misdrijven zijn waartegen een gevangenisstraf van respectievelijk twee, onderscheidenlijk drie of zes jaren of meer is bedreigd. Voor de toepassing van de glijdende schaal, dient tevens te worden beoordeeld welke gevolgen naar Nederlands recht aan de strafbare feiten zouden zijn verbonden, indien die strafbare feiten in Nederland zouden zijn gepleegd en bestraft. Voor die beoordeling is van belang dat de vreemdeling zelf alle relevante gegevens en bescheiden met betrekking tot de strafbare feiten en de afdoening daarvan verschaft, waarbij valt te denken aan een gewaarmerkt afschrift van het strafvonnis. Aan de hand van de gegevens die de vreemdeling heeft verschaft of anderzins bekend zijn geworden, wordt contact opgenomen met het OM voor de vraag welke straf in Nederland voor het betreffende strafbare feit zou zijn gevorderd, waarbij wordt aangesloten bij de gepubliceerde richtlijnen van het OM met betrekking tot de eis van de Officier ter zitting. 
###Artikel 1F Vluchtelingenverdrag

Verder verblijf wordt ontzegd, indien er ernstige redenen zijn om te veronderstellen dat de vreemdeling of een in Nederland verblijvend gezinslid als bedoeld in [artikel 29, onder e en f, Vw](../../../../../wet/vreemdelingenwet/2000/BWBR0011823/README.md), zich schuldig heeft gemaakt aan gedragingen, als bedoeld in artikel 1F van het Vluchtelingenverdrag. Een (strafrechtelijke) veroordeling is niet noodzakelijk. Deze grond is niet afhankelijk gesteld van het tijdstip waarop de gedraging is gepleegd of eventueel bestraft. Deze grond is nader uitgewerkt in [C4/3.11.3](../../../../../circulaire/vreemdelingencirculaire/2000/(c)/BWBR0012288/README.md). Voor een in Nederland verblijvend gezinslid dat op eigen gronden aanspraak maakt op vluchtelingenrechtelijke bescherming zie C2/6.3.      
### 6  

####Verblijfsvergunning regulier voor onbepaalde tijd

###Inleiding

Richtlijn 2003/109 betreffende de status van langdurig ingezeten onderdanen van derde landen geeft materiële en procedurele normen voor de toekenning en intrekking van een Europese verblijfstitel voor langdurig ingezetenen en de daarbij behorende rechten en voorwaarden waaronder langdurig ingezetenen in andere lidstaten van de EU mogen verblijven. De nieuwe status van langdurig ingezetene wordt, evenals de verblijfsvergunning voor onbepaalde tijd op nationale gronden, op aanvraag verleend. De aanvraag strekt tot het verlenen of wijzigen van een verblijfsvergunning voor onbepaalde tijd als bedoeld in [artikel 20 Vw](../../../../../wet/vreemdelingenwet/2000/BWBR0011823/README.md). 
###Systematiek

[Artikel 21 Vw](../../../../../wet/vreemdelingenwet/2000/BWBR0011823/README.md) regelt op hoofdlijnen de afgifte van de verblijfsvergunning regulier voor onbepaalde tijd volgens de voorwaarden voor toekenning van de Europese status van langdurig ingezetene, inclusief die betreffende de personele werkingssfeer. [Artikel 21a Vw](../../../../../wet/vreemdelingenwet/2000/BWBR0011823/README.md) regelt op hoofdlijnen de afgifte dan wel verlening van de verblijfsvergunning regulier voor onbepaalde tijd in afwijking van [artikel 21 Vw](../../../../../wet/vreemdelingenwet/2000/BWBR0011823/README.md), op grond van de gunstigere nationale voorwaarden. De aanvraag wordt eerst getoetst aan de vereisten die bij of krachtens [artikel 21 Vw](../../../../../wet/vreemdelingenwet/2000/BWBR0011823/README.md) zijn gesteld. Indien daaraan volledig wordt voldaan, wordt de gevraagde vergunning verleend met de aantekening “EG-langdurig ingezetene”. Deze aantekening wordt geplaatst achter op het reeds bestaande verblijfsdocument voor onbepaalde tijd. Indien niet (volledig) aan deze voorwaarden wordt voldaan, wordt getoetst aan de vereisten die bij of krachtens [artikel 21a Vw](../../../../../wet/vreemdelingenwet/2000/BWBR0011823/README.md) zijn gesteld. Als aan de voorwaarden als neergelegd van [artikel 21a Vw](../../../../../wet/vreemdelingenwet/2000/BWBR0011823/README.md) wel wordt voldaan, wordt een vergunning voor onbepaalde tijd op nationale gronden verleend. 
###Algemeen

Het is de houder van een verblijfsvergunning als bedoeld in [artikel 20 Vw](../../../../../wet/vreemdelingenwet/2000/BWBR0011823/README.md), ongeacht op welke gronden die is verleend, toegestaan voor onbepaalde tijd in Nederland te verblijven. Deze vergunning behoeft dus niet te worden verlengd. Het verblijfsdocument, waaruit het verblijfsrecht op grond van de verblijfsvergunning regulier voor onbepaalde tijd blijkt, moet elke vijf jaren worden vernieuwd. De vreemdeling dient ervoor zorg te dragen dat het verblijfsdocument telkens vijf jaar na de afgifte daarvan wordt vervangen door een nieuw exemplaar. Aan de vergunning worden geen beperkingen of voorschriften verbonden. Het is aan de houder van deze verblijfsvergunning toegestaan om arbeid te verrichten, zonder dat een TWV is vereist. Tegen het verblijf voor onbepaalde duur van de houder van de verblijfsvergunning regulier voor onbepaalde tijd bestaan in beginsel geen bedenkingen als bedoeld in [artikel 8, eerste lid, onder b, Rwn](../../../../../rijkswet/rijkswet/op/het/nederlanderschap/BWBR0003738/README.md). De verblijfsvergunning voor onbepaalde tijd wordt slechts verleend op aanvraag, indien op het moment van de aanvraag (zie [artikel 21 Vw](../../../../../wet/vreemdelingenwet/2000/BWBR0011823/README.md)), of de beslissing daarop (zie [artikel 21a Vw](../../../../../wet/vreemdelingenwet/2000/BWBR0011823/README.md)), aantoonbaar aan alle voorwaarden voor de verlening wordt voldaan. Weliswaar ontstaat op grond van de Richtlijn 2003/109 aanspraak op toekenning van de status van EG-langdurig ingezetene, maar die aanspraak is afhankelijk van voorwaarden, terwijl de lidstaat onder omstandigheden kan weigeren de status toe te kennen. De status ontstaat dan ook niet van rechtswege, maar moet door de lidstaat uitdrukkelijk worden toegekend. De verlening van de verblijfsvergunning voor onbepaalde tijd met de aantekening “EG-langdurig ingezetene” heeft derhalve niet slechts een declaratoir, maar constitutief karakter. Bij de beoordeling van de aanvraag wordt dan ook niet ambtshalve nagegaan of de aanvrager op enig moment in het verleden aanspraak zou hebben kunnen doen gelden op de verlening van de verblijfsvergunning indien die destijds zou zijn aangevraagd. In B1/6.1 worden de algemene voorwaarden ingevolge [artikel 21 Vw](../../../../../wet/vreemdelingenwet/2000/BWBR0011823/README.md) juncto [artikel 3.92 Vb](../../../../../AMvB/vreemdelingenbesluit/2000/BWBR0011825/README.md), inzake de toekenning van de Europese status van langdurig ingezetene behandeld. In B1/7.1 en verder worden de afwijzingsgronden ingevolge [artikel 21 Vw](../../../../../wet/vreemdelingenwet/2000/BWBR0011823/README.md) inzake de verblijfsvergunning voor onbepaalde tijd met de aantekening ‘EG-langdurig ingezetene’ behandeld en in B1/7.2 en verder worden de afwijzingsgronden ingevolge [artikel 21a Vw](../../../../../wet/vreemdelingenwet/2000/BWBR0011823/README.md) juncto [artikel 3.93](../../../../../AMvB/vreemdelingenbesluit/2000/BWBR0011825/README.md) en [3.94 Vb](../../../../../AMvB/vreemdelingenbesluit/2000/BWBR0011825/README.md) inzake de toekenning van de vergunning voor onbepaalde tijd op nationale gronden behandeld.   
### 6.1  

####Verblijfsvergunning voor onbepaalde tijd EG-langdurig ingezetene

In deze paragraaf worden de algemene voorwaarden voor de toekenning van de Europese status van langdurig ingezetene met toepassing van [artikel 21 Vw](../../../../../wet/vreemdelingenwet/2000/BWBR0011823/README.md) behandeld. Deze hebben betrekking op: 

a. de duur van het ononderbroken rechtmatig verblijf (zie [artikel 21, eerste lid, onder a, Vw](../../../../../wet/vreemdelingenwet/2000/BWBR0011823/README.md) en B1/7.1.1);  

b. de aard van het verblijfsrecht (zie [artikel 21, eerste lid, onder b, Vw](../../../../../wet/vreemdelingenwet/2000/BWBR0011823/README.md) en B1/7.1.2);  

c. afwezigheid van het grondgebied (zie [artikel 21, eerste lid, onder c, Vw](../../../../../wet/vreemdelingenwet/2000/BWBR0011823/README.md) en B1/7.1.3);  

d. middelen van bestaan (zie [artikel 21, eerste lid, onder d, Vw](../../../../../wet/vreemdelingenwet/2000/BWBR0011823/README.md) en B1/7.1.4);  

e. openbare orde (zie [artikel 21, eerste lid, onder e, Vw](../../../../../wet/vreemdelingenwet/2000/BWBR0011823/README.md) en B1/7.1.5);  

f. de nationale veiligheid (zie [artikel 21, eerste lid, onder f, Vw](../../../../../wet/vreemdelingenwet/2000/BWBR0011823/README.md) en B1/7.1.6);  

g. ziektekostenverzekering (zie [artikel 21, eerste lid, onder g, Vw](../../../../../wet/vreemdelingenwet/2000/BWBR0011823/README.md) en B1/7.1.7);  

h. onjuiste gegevens (zie [artikel 21, eerste lid, onder h, Vw](../../../../../wet/vreemdelingenwet/2000/BWBR0011823/README.md) en B1/7.1.8);  

i. rechtmatig verblijf (zie [artikel 21, eerste lid, onder i, Vw](../../../../../wet/vreemdelingenwet/2000/BWBR0011823/README.md) en B1/7.1.9);  

j. geprivilegieerde status (zie [artikel 21, eerste lid, onder j, Vw](../../../../../wet/vreemdelingenwet/2000/BWBR0011823/README.md) en B1/7.1.10);  

k. het inburgeringsexamen (zie [artikel 21, eerste lid, onder k, Vw](../../../../../wet/vreemdelingenwet/2000/BWBR0011823/README.md) en B1/7.1.11) .   Als een van de in [artikel 21 Vw](../../../../../wet/vreemdelingenwet/2000/BWBR0011823/README.md) genoemde gronden tot afwijzing kan leiden, wordt de verblijfsvergunning voor onbepaalde duur als EG-langdurig ingezetene niet verleend.   
### 6.1.1  

####De duur van het verblijf in Nederland

### 6.1.2  

####Tijdelijk verblijfsrecht

### 6.1.3  

####Bijzondere categorieën

### 6.2  

####Verblijfsvergunning voor onbepaalde tijd op nationale gronden

In [artikel 21a Vw](../../../../../wet/vreemdelingenwet/2000/BWBR0011823/README.md) juncto de [artikelen 3.93](../../../../../AMvB/vreemdelingenbesluit/2000/BWBR0011825/README.md) en [3.94 Vb](../../../../../AMvB/vreemdelingenbesluit/2000/BWBR0011825/README.md) is neergelegd, in welke gevallen in afwijking van [artikel 21 Vw](../../../../../wet/vreemdelingenwet/2000/BWBR0011823/README.md), op grond van de gunstigere nationale voorwaarden een verblijfsvergunning voor onbepaalde duur wordt verleend (zie B1/7.2). Het gaat hierbij om de meerderjarige vreemdeling die: 

– tien aangesloten jaren rechtmatig verblijf heeft gehad (zie [artikel 21a, eerste lid, onder a, Vw](../../../../../wet/vreemdelingenwet/2000/BWBR0011823/README.md) en B1/7.2.4);  

– als minderjarige in het kader van gezinshereniging is toegelaten (zie [artikel 21a, eerste lid, onder b, Vw](../../../../../wet/vreemdelingenwet/2000/BWBR0011823/README.md), B1/7.2.3 en B1/7.2.4);  

– in aanmerking komt voor wedertoelating op grond van de terugkeeroptie (zie [artikel 3.93, derde lid, Vb](../../../../../AMvB/vreemdelingenbesluit/2000/BWBR0011825/README.md), B1/7.2.3 en B4/5.1)  

– in aanmerking komt voor wedertoelating op grond van de terugkeeroptie [Remigratiewet](../../../../../wet/remigratiewet/BWBR0010424/README.md) (zie [artikel 3.94 Vb](../../../../../AMvB/vreemdelingenbesluit/2000/BWBR0011825/README.md), B1/7.2.3 en B4/3.2.2.1);  

– als ex-gepriviligieerden die tien jaar in Nederland heeft verbleven (zie [artikel 3.93, eerste lid, onder a en b, Vb](../../../../../AMvB/vreemdelingenbesluit/2000/BWBR0011825/README.md), B1/7.2.3, B12/2.1.1, B12/2.1.2.1, B12/2.2.2.1 en B12/3.3.1); of  

– als afhankelijk gezinslid van een vreemdeling met een bijzondere gepriviligieerde status tien jaar in Nederland heeft verbleven (zie [artikel 3.93, eerste lid, onder c, Vb](../../../../../AMvB/vreemdelingenbesluit/2000/BWBR0011825/README.md), B1/7.2.3, B12/2.1.1, B12/2.1.2.2 en B12/3.3.2).   Op grond van [artikel 21a Vw](../../../../../wet/vreemdelingenwet/2000/BWBR0011823/README.md) juncto de [artikelen 3.93](../../../../../AMvB/vreemdelingenbesluit/2000/BWBR0011825/README.md) en [3.94 Vb](../../../../../AMvB/vreemdelingenbesluit/2000/BWBR0011825/README.md) wordt onder bepaalde voorwaarden afgeweken van: 

– [artikel 21, eerste lid, onder a, Vw](../../../../../wet/vreemdelingenwet/2000/BWBR0011823/README.md): de duur van het ononderbroken rechtmatig verblijf (zie [artikel 3.93, eerste lid Vb](../../../../../AMvB/vreemdelingenbesluit/2000/BWBR0011825/README.md), [artikel 3.94 Vb](../../../../../AMvB/vreemdelingenbesluit/2000/BWBR0011825/README.md), en B1/7.2.1);  

– [artikel 21, eerste lid, onder b, Vw](../../../../../wet/vreemdelingenwet/2000/BWBR0011823/README.md): de aard van het verblijfsrecht (zie [artikel 3.93, tweede lid, Vb](../../../../../AMvB/vreemdelingenbesluit/2000/BWBR0011825/README.md) en B1/7.2.2);  

– [artikel 21, eerste lid, onder d, Vw](../../../../../wet/vreemdelingenwet/2000/BWBR0011823/README.md): middelen van bestaan (zie [artikel 21a, eerste lid, Vw](../../../../../wet/vreemdelingenwet/2000/BWBR0011823/README.md), [artikel 3.94 Vb](../../../../../AMvB/vreemdelingenbesluit/2000/BWBR0011825/README.md) en B1/7.2.3); en  

– [artikel 21, eerste lid, onder h, Vw](../../../../../wet/vreemdelingenwet/2000/BWBR0011823/README.md): onjuiste gegevens (zie [artikel 3.93, vierde lid, Vb](../../../../../AMvB/vreemdelingenbesluit/2000/BWBR0011825/README.md) en B1/7.2.6).   Een en ander betekent dat de overige in [artikel 21 Vw](../../../../../wet/vreemdelingenwet/2000/BWBR0011823/README.md) genoemde voorwaarden onverkort van toepassing zijn. Tenslotte is voor een nader omschreven groep secundaire migranten geregeld dat hun aanvraag om een verblijfsvergunning voor onbepaalde duur alleen mag worden afgewezen op grond van [artikel 21, eerste lid, onder e en f, Vw](../../../../../wet/vreemdelingenwet/2000/BWBR0011823/README.md) (zie [artikel 21a, tweede lid, Vw](../../../../../wet/vreemdelingenwet/2000/BWBR0011823/README.md), B1/7.2.4 en B1/7.2.6).     
### 7  

####Afwijzingsgronden verblijfsvergunning regulier voor onbepaalde tijd

### 7.1  

####Afwijzingsgronden verblijfsvergunning EG-langdurig ingezetene

Gelet op [artikel 21 Vw](../../../../../wet/vreemdelingenwet/2000/BWBR0011823/README.md) kan de aanvraag tot het verlenen of wijzigen van een verblijfsvergunning regulier voor onbepaalde tijd als bedoeld in [artikel 20 Vw](../../../../../wet/vreemdelingenwet/2000/BWBR0011823/README.md), slechts worden afgewezen op de in [artikel 21, eerste lid, Vw](../../../../../wet/vreemdelingenwet/2000/BWBR0011823/README.md) genoemde gronden, dan wel krachtens de op grond van [artikel 21, tweede lid, Vw](../../../../../wet/vreemdelingenwet/2000/BWBR0011823/README.md) te stellen regels. Deze gronden worden behandeld in B1/7.1.1 tot en met B1/7.1.11.   
### 7.1.1  

####De duur van het ononderbroken verblijf in Nederland

Op grond van [artikel 21, eerste lid, onder a, Vw](../../../../../wet/vreemdelingenwet/2000/BWBR0011823/README.md) kan de aanvraag tot het verlenen van een verblijfsvergunning voor onbepaalde tijd als bedoeld in [artikel 20 Vw](../../../../../wet/vreemdelingenwet/2000/BWBR0011823/README.md) worden afgewezen indien de vreemdeling niet gedurende vijf jaren ononderbroken en direct voorafgaande aan de aanvraag rechtmatig verblijf heeft gehad als bedoeld in [artikel 8 Vw](../../../../../wet/vreemdelingenwet/2000/BWBR0011823/README.md). Richtlijn 2003/109 laat niet toe dat uitzonderingen worden gemaakt op de duur van het rechtmatig verblijf. Wel mogen de lidstaten uitzonderingen maken op de voorwaarde dat het rechtmatig verblijf ononderbroken moet zijn. 
### *Terugkeeroptie* 

Op grond van [artikel 3.92, eerste lid, Vb](../../../../../AMvB/vreemdelingenbesluit/2000/BWBR0011825/README.md) wordt de aanvraag niet af gewezen, om reden dat het rechtmatig verblijf als bedoeld in [artikel 8 Vw](../../../../../wet/vreemdelingenwet/2000/BWBR0011823/README.md) niet vijf jaar aaneengesloten is geweest, indien de aanvraag is ingediend door een meerderjarige die zijn hoofdverblijf niet buiten Nederland heeft verplaatst en: 

* die tussen het vierde en negentiende levensjaar tien jaren rechtmatig in Nederland heeft verbleven als bedoeld in [artikel 8, onder a, b dan wel l, Vw](../../../../../wet/vreemdelingenwet/2000/BWBR0011823/README.md) en wiens aanvraag is ontvangen voor het drieëntwintigste levensjaar; of  

* die voor het negentiende levensjaar vijf jaar rechtmatig verblijf als bedoeld in [artikel 8, onder a, b dan wel l, Vw](../../../../../wet/vreemdelingenwet/2000/BWBR0011823/README.md) en voor wie Nederland het meest aangewezen land is.   
### *Houder van een Europese blauwe kaart* 

Op grond van [artikel 3.92, derde lid, sub c en d, Vb](../../../../../AMvB/vreemdelingenbesluit/2000/BWBR0011825/README.md), wordt de aanvraag van de houder van een Europese blauwe kaart niet afgewezen als deze houder: 

* vijf jaar legaal en ononderbroken op het grondgebied van de Europese Unie verblijft als houder van een Europese blauwe kaart;  

* onmiddellijk voorafgaand aan de indiening van de aanvraag ten minste achttien achtereenvolgende maanden als houder van een Europese blauwe kaart in een andere staat die partij is bij het Verdrag betreffende de werking van de Europese Unie; en  

* ten minste twee achtereenvolgende jaren direct voorafgaande aan de aanvraag als houder van een door Onze Minister afgegeven Europese blauwe kaart in Nederland heeft verbleven.      
### 7.1.2  

####De aard van het verblijfsrecht

Bij de beoordeling van de aanvraag tot het verlenen van een verblijfsvergunning regulier voor onbepaalde tijd, is van doorslaggevend belang dat het verblijfsrecht van de vreemdeling niet-tijdelijk van aard is. Daarmee wordt voorkomen dat een vreemdeling met een tijdelijk verblijfsrecht bijvoorbeeld op grond van een verblijfsvergunning voor studie aanspraak kan maken op de verlening van een verblijfsvergunning voor onbepaalde tijd en zo het tijdelijke karakter aan zijn verblijfsrecht kan ontnemen. Indien het doel waarvoor deze vreemdeling verblijf is toegestaan is bereikt of beëindigd, wordt dat verblijf beëindigd en dient de vreemdeling Nederland weer te verlaten. Daarmee is niet te verenigen dat deze vreemdeling in het bezit zou worden gesteld van een verblijfsvergunning voor onbepaalde tijd en derhalve Nederland niet zou hoeven te verlaten. Ingevolge [artikel 21, eerste lid, onder b, Vw](../../../../../wet/vreemdelingenwet/2000/BWBR0011823/README.md) kan de aanvraag tot het verlenen of wijzigen van een verblijfsvergunning voor onbepaalde tijd als bedoeld in [artikel 20 Vw](../../../../../wet/vreemdelingenwet/2000/BWBR0011823/README.md) worden afgewezen indien sprake is geweest van een formeel beperkt verblijfsrecht of een verblijfsrecht als werknemer van een dienstverlener in het kader van grensoverschrijdende diensten of als verlener van grensoverschrijdende diensten. 
###Formeel beperkt

Van een formeel beperkt verblijfsrecht is bijvoorbeeld sprake indien de vreemdeling in afwachting is van een beslissing op een aanvraag om verlening, wijziging of verlenging van een verblijfsvergunning. Van een formeel beperkt verblijfsrecht is bijvoorbeeld ook sprake hangende bezwaar of beroep tegen de weigering een verblijfsvergunning te verlenen, verlengen of wijzigen, alsmede hangende bezwaar of beroep, gericht tegen een intrekking van een verblijfsvergunning. Als de verblijfsvergunning uiteindelijk wordt verleend, geldt die periode (achteraf gezien) niet meer als formeel beperkt. Voor zover deze perioden uiteindelijk toch worden bestreken door een verblijfsvergunning tellen deze alsnog wel mee. Dit is als regel het geval indien de verblijfsvergunning voor bepaalde tijd alsnog met toepassing van [artikel 26 Vw](../../../../../wet/vreemdelingenwet/2000/BWBR0011823/README.md) met ingang van datum aanvraag wordt toegekend. Hetzelfde geldt indien de intrekking alsnog ongedaan wordt gemaakt. De periode waarin de vreemdeling als Nederlander in Nederland heeft verbleven, telt eveneens mee (zie B4). Indien het verblijfsrecht formeel beperkt is, of is geweest in de periode van vijf jaar, wordt de aanvraag afgewezen. Omdat het hier gaat om een uitwerking van artikel 3 Richtlijn 2003/109 over het toepassingsbereik hiervan, verzet het vertrouwen dat de lidstaten onderling moeten hebben in elkaars beslissingen met betrekking tot de uitvoering van deze richtlijn, zich er tegen dat de vergunning wordt verleend aan personen die niet vallen binnen het toepassingsbereik van deze richtlijn. Gelet hierop is er in het kader van de inherente afwijkingsbevoegdheid geen ruimte om de status van langdurig ingezetene toe te kennen. 
###Tijdelijk verblijfsrecht

Ingevolge [artikel 21, eerste lid, onder b, Vw](../../../../../wet/vreemdelingenwet/2000/BWBR0011823/README.md) kan de aanvraag tot het verlenen of wijzigen van een verblijfsvergunning als bedoeld in [artikel 20 Vw](../../../../../wet/vreemdelingenwet/2000/BWBR0011823/README.md) worden afgewezen indien de vreemdeling in de vijf jaar voorafgaand aan de aanvraag verblijfsrecht van tijdelijke aard heeft gehad. Zie voor tijdelijk en niet-tijdelijk verblijfsrecht B1/2.4. Voor de berekening van het tijdvak van rechtmatig verblijf in Nederland tellen perioden van verblijf op grond van een tijdelijke verblijfsvergunning niet mee. Indien in de vijf jaar voorafgaand aan de aanvraag sprake is geweest van perioden van verblijf op grond van een tijdelijke verblijfsvergunning wordt de status van EG-langdurig ingezetene niet toegekend. 
###Uitzondering: eerder tijdelijk verblijfsrecht als student:

De vreemdeling die na zijn verblijf voor studiedoeleinden een verblijfsrecht van niet-tijdelijke aard heeft gekregen dat hem in staat stelt de status van langdurig ingezetene te krijgen, mag de daaraan voorafgaande periode van verblijf voor studie voor de helft meetellen bij de berekening van de vereiste verblijfsduur van vijf jaren (zie [artikel 3.92, tweede lid, Vb](../../../../../AMvB/vreemdelingenbesluit/2000/BWBR0011825/README.md)). Als voorbeeld kan worden genoemd de vreemdeling aan wie in aansluiting op (tijdelijk) verblijf in het kader van studie in het kader van gezinsvorming met een Nederlander niet-tijdelijk verblijf is toegestaan, en die nadien een aanvraag indient tot het verlenen van de verblijfsvergunning voor onbepaalde tijd. Zijn verblijfsrecht is op het moment van de aanvraag en de beslissing niet-tijdelijk van aard. Indien de vreemdeling zes jaar verblijfsrecht in het kader van studie heeft gehad telt dit voor de helft mee (drie jaar). Dit betekent dat de na twee jaar niet-tijdelijk verblijf in het kader van gezinsvorming ingediende aanvraag in dat geval kan worden ingewilligd, ondanks het feit dat hij nog niet 5 jaar niet-tijdelijk verblijfsrecht heeft gehad.    
### 7.1.3  

####Afwezigheid van het grondgebied

### *Ononderbroken verblijf* 

Op grond van [artikel 21, eerste lid, onder c, Vw](../../../../../wet/vreemdelingenwet/2000/BWBR0011823/README.md) kan de aanvraag tot het verlenen of wijzigen van een verblijfsvergunning voor onbepaalde tijd als bedoeld in [artikel 20 Vw](../../../../../wet/vreemdelingenwet/2000/BWBR0011823/README.md), worden afgewezen, indien de vreemdeling in de periode, bedoeld in artikel 21, eerste lid, onder a, Vw zes of meer achtereenvolgende maanden of in totaal tien of meer maanden buiten Nederland heeft verbleven. Het verblijf in Nederland dient in beginsel ononderbroken te zijn. De aanvraag wordt echter niet in alle gevallen afgewezen waarin de verblijfsduur niet aaneensluitend is. Zo is een onderbreking van het verblijf in Nederland door verblijf buiten Nederland gedurende maximaal zes maanden achtereenvolgend, of maximaal tien maanden in de gehele periode van vijf jaar, onvoldoende om de aanvraag af te wijzen. Deze perioden tellen echter niet mee voor de berekening van de totale verblijfsduur van vijf jaren. 
### *Uitzonderingen* 

De aanvraag wordt niet vanwege overschrijding van de bovengenoemde termijn van onderbreking van het verblijf afgewezen indien deze is ingediend door: 

* een meerderjarige vreemdeling die tussen het vierde en het negentiende levensjaar tien jaren rechtmatig in Nederland heeft verbleven als bedoeld in [artikel 8, onder a, b dan wel l, Vw](../../../../../wet/vreemdelingenwet/2000/BWBR0011823/README.md), en wiens aanvraag is ontvangen voor het drieëntwintigste levensjaar (zie [artikel 3.92, eerste lid, onder a1, Vb](../../../../../AMvB/vreemdelingenbesluit/2000/BWBR0011825/README.md) en B4/5.1);  

* een meerderjarige vreemdeling die voor het negentiende levensjaar vijf jaren rechtmatig in Nederland heeft verbleven als bedoeld in [artikel 8, onder a, b, dan wel l, Vw](../../../../../wet/vreemdelingenwet/2000/BWBR0011823/README.md), en voor wie Nederland naar het oordeel van de Minister het meest aangewezen land is (zie [artikel 3.92, eerste lid, onder a2, Vb](../../../../../AMvB/vreemdelingenbesluit/2000/BWBR0011825/README.md) en B4/5.1);  

* een vreemdeling die weliswaar langer dan zes of tien maanden buiten Nederland heeft verbleven, maar daarbij niet het hoofdverblijf heeft verplaatst (zie [artikel 3.92, eerste lid, onder b, Vb](../../../../../AMvB/vreemdelingenbesluit/2000/BWBR0011825/README.md));  

* een vreemdeling die als houder van een Europese blauwe kaart: 

* niet langer twaalf achtereenvolgende maanden buiten Nederland heeft verbleven; of  

* in totaal niet langer dan achttien maanden buiten Nederland heeft verbleven (zie [artikel 3.92, derde lid, onder c, Vb](../../../../../AMvB/vreemdelingenbesluit/2000/BWBR0011825/README.md)).     Deze uitzondering geldt ook als de houder van een Europese blauwe kaart geen gebruik heeft gemaakt van zijn intra-communautaire mobiliteit, maar als houder van een Europese blauwe kaart in het land van herkomst of derde land heeft verbleven (zie [artikel 3.92, derde lid, onder d, Vb](../../../../../AMvB/vreemdelingenbesluit/2000/BWBR0011825/README.md)). Het gedeelte van het verblijf buiten Nederland dat tien maanden in totaal, of bij aaneengesloten verblijf buiten Nederland het tijdvak van zes maanden, te boven gaat wordt buiten beschouwing gelaten bij de berekening van het tijdvak van vijf jaar ([artikel 3.92, zevende lid, Vb](../../../../../AMvB/vreemdelingenbesluit/2000/BWBR0011825/README.md)). 
### *Verplaatsing hoofdverblijf* 

De beoordeling of de vreemdeling zijn hoofdverblijf heeft verplaatst vindt plaats aan de hand van de feiten en omstandigheden van het concrete geval waarbij met de wil van de vreemdeling slechts rekening wordt gehouden voor zover die blijkt uit diens gedragingen. Vestiging van het hoofdverblijf buiten Nederland wordt niet aangenomen op de enkele grond dat de vreemdeling: 

a. Nederland heeft verlaten voor de vervulling van de militaire dienstplicht en binnen zes maanden na beëindiging van de dienstplicht naar Nederland is teruggekeerd; of  

b. buiten Nederland is gedetineerd en binnen zes maanden na beëindiging van de detentie naar Nederland is teruggekeerd.   Daarnaast geldt als beleidsregel dat een vreemdeling niet geacht wordt zijn hoofdverblijf buiten Nederland te hebben gevestigd: 

a. indien hij beschikt over een verblijfsvergunning voor bepaalde tijd voor het verrichten van arbeid die geheel of gedeeltelijk buiten Nederland plaatsvindt; of  

b. indien en zo lang hij feitelijk de echtgenoot/partner is van een ambtenaar, bedoeld in artikel 17, eerste lid, of artikel 8, derde of vierde lid, van het reglement van dienst BuZa die uitgezonden is (geweest) naar een Nederlandse diplomatieke of consulaire vertegenwoordiging in het buitenland.   Bij de beoordeling van de vraag of de vreemdeling het hoofdverblijf heeft verplaatst, wordt rekening gehouden met de situatie van vrouwen en hun eventuele kinderen, die tegen hun wil en zonder identiteits- en verblijfsdocumenten in het land van herkomst zijn achtergelaten. Omdat de omstandigheden van deze vrouwen sterk uiteenlopen, geldt dat als de achtergelaten vrouw zich zonder dralen tot de Nederlandse overheid (gemeente, ambassade, consulaat, IND of Vreemdelingenpolitie) heeft gewend om naar Nederland te kunnen terugkeren, verplaatsing van het hoofdverblijf niet wordt aangenomen. Wat ‘zonder dralen’ is, wordt van geval tot geval bezien; hierbij wordt rekening gehouden met de moeilijkheden die de positie van de achtergelaten vrouw met zich mee heeft gebracht. Als een beroep wordt gedaan op achterlating, kan van de vreemdelinge worden gevergd om de omstandigheden waar een beroep op wordt gedaan met ter zake relevante gegevens en bescheiden te onderbouwen. Indien het beroep op achterlating niet of niet afdoende met terzake relevante gegevens en bescheiden is onderbouwd bij het indienen van de aanvraag om voortzetting van verblijf, stelt de IND de vreemdelinge in de gelegenheid dit gebrek te herstellen. In beginsel wordt hiertoe een termijn van vier weken gegund. Zie ten aanzien van achtergelaten vrouwen tevens B1/5.1, B1/5.3.2 en B16/7. Aangezien het merendeel van de achtergelaten vreemdelingen vrouw is, wordt in de voorgaande passage gerept van achtergelaten vrouwen. Vanzelfsprekend kunnen ook mannen en minderjarigen een beroep doen op de omstandigheid dat zij zijn achtergelaten. De aanvraag wordt niet afgewezen wegens verplaatsing van het hoofdverblijf buiten Nederland, indien de aanvraag is ingediend door de vreemdeling die in aanmerking komt voor verblijf op grond van de in [artikel 3.92 Vb](../../../../../AMvB/vreemdelingenbesluit/2000/BWBR0011825/README.md) geregelde terugkeeropties (zie artikel 3.92 [en 4.52 Vb](../../../../../AMvB/vreemdelingenbesluit/2000/BWBR0011825/README.md)). De politie zendt het verblijfsdocument voorzien van een begeleidend schrijven, waarin de reden van inname alsmede ten minste het adres van de vreemdeling in het buitenland staan vermeld, naar het Bureau Documenten van de IND. 
### *Beroepsmatige detachering* 

Indien sprake is van beroepsmatige detachering (ook in het kader van grensoverschrijdende dienstverlening) in een andere EU-lidstaat, telt het verblijf buiten Nederland wel mee bij de berekening van de duur van het rechtmatig verblijf voor de toekenning van de status van langdurig ingezetene (zie [artikel 3.92, derde lid, onder a, Vb](../../../../../AMvB/vreemdelingenbesluit/2000/BWBR0011825/README.md)). 
### *Herverkrijging van de status van EG-langdurig ingezetene na afwezigheid* 

De EG-status als langdurig ingezetene kan na intrekking in sommige gevallen worden herkregen. Herverkrijging is mogelijk indien de vreemdeling, die als langdurig ingezetene houder is geweest van een verblijfsvergunning voor onbepaalde tijd als bedoeld in [artikel 20 Vw](../../../../../wet/vreemdelingenwet/2000/BWBR0011823/README.md) (zie [artikel 3.92, derde lid, onder b, Vb](../../../../../AMvB/vreemdelingenbesluit/2000/BWBR0011825/README.md)): 

* na verblijf voor studie of beroepsopleiding in een andere lidstaat, zijn aanvraag om herverkrijging binnen zes maanden na beëindiging van die studie of opleiding, dan wel de verblijfstitel in die staat, heeft ingediend;  

* na verblijf buiten de Gemeenschap gedurende een aaneengesloten periode van ten minste twaalf maanden, de aanvraag binnen twaalf maanden na het onherroepelijk worden van het verlies indient; of  

* na verkrijging van de EG-verblijfsvergunning als langdurig ingezetene in een andere lidstaat, binnen twaalf maanden na het verlies van de Nederlandse status een aanvraag indient.      
### 7.1.4  

####Middelen van bestaan

Ingevolge [artikel 21, eerste lid, onder d, Vw](../../../../../wet/vreemdelingenwet/2000/BWBR0011823/README.md) kan de aanvraag tot het verlenen of wijzigen van de verblijfsvergunning voor onbepaalde tijd worden afgewezen indien de vreemdeling, al of niet tezamen met het gezinslid bij wie hij verblijft, niet zelfstandig en duurzaam beschikt over voldoende middelen van bestaan. Wanneer de vreemdeling niet zelfstandig en duurzaam over middelen van bestaan beschikt ter hoogte van minimaal de norm voor alleenstaanden kan het duurzame en zelfstandige inkomen van het gezinslid bij wie hij verblijft worden meegeteld. Dan geldt wel de toepasselijke gezinsnorm. Voor de beoordeling of er *zelfstandig* over middelen wordt beschikt wordt verwezen naar [artikel 3.73 Vb](../../../../../AMvB/vreemdelingenbesluit/2000/BWBR0011825/README.md) en B1/4.3.1. Voor de beoordeling of er *duurzaam* over middelen wordt beschikt wordt verwezen naar [artikel 3.75 Vb](../../../../../AMvB/vreemdelingenbesluit/2000/BWBR0011825/README.md) en B1/4.3.2. Voor de beoordeling of er over *voldoende* middelen wordt beschikt wordt verwezen naar [artikel 3.74 Vb](../../../../../AMvB/vreemdelingenbesluit/2000/BWBR0011825/README.md) en B1/4.3.3. 
###Gezinslid

Onder gezinslid bij wie de vreemdeling verblijft, wordt hier verstaan: 

– de echtgeno(o)t(e) en de al dan niet geregistreerde partner van de vreemdeling met wie de vreemdeling samenwoont en een gemeenschappelijke huishouding voert; of  

– het andere gezinslid bij wie de vreemdeling oorspronkelijk in het kader van (verruimde) gezinshereniging verblijf was toegestaan en bij wie de vreemdeling nog steeds verblijft. Hierbij is van belang dat, indien bij de toelating in het kader van (verruimde) gezinshereniging, het inkomen van de hoofdpersoon en diens echtgeno(o)t(e) of (geregistreerde) partner voor de beoordeling van het middelenvereiste als uitgangspunt is genomen, dit zelfde uitgangspunt ook nu van toepassing is.   Voor het verkrijgen van de vergunning voor onbepaalde tijd als langdurig ingezetene met toepassing van [artikel 21 Vw](../../../../../wet/vreemdelingenwet/2000/BWBR0011823/README.md) gelden geen vrijstellingen inzake het beschikken over voldoende en duurzame middelen van bestaan.    
### 7.1.5  

####Openbare orde

Op grond van [artikel 21, tweede lid, Vw](../../../../../wet/vreemdelingenwet/2000/BWBR0011823/README.md) kunnen bij of krachtens algemene maatregel van bestuur regels worden gesteld over de toepassing van deze grond. Dergelijke regels zijn neergelegd in [artikel 3.92 Vb](../../../../../AMvB/vreemdelingenbesluit/2000/BWBR0011825/README.md). Behoudens gevallen als bedoeld in [artikel 3.87 Vb](../../../../../AMvB/vreemdelingenbesluit/2000/BWBR0011825/README.md), kan de aanvraag slechts op grond van [artikel 21, eerste lid, onder e, Vw](../../../../../wet/vreemdelingenwet/2000/BWBR0011823/README.md) worden afgewezen, indien de totale duur van de straffen of maatregelen ten minste gelijk is aan de normen, bedoeld in [artikel 3.86, eerste dan wel tweede lid, Vb](../../../../../AMvB/vreemdelingenbesluit/2000/BWBR0011825/README.md). Dit is het principe van de glijdende schaal. Artikel 3.86, derde tot en met het tiende lid, Vb is van overeenkomstige toepassing. Tevens moet bij de besluitvorming rekening worden gehouden met de ernst van de inbreuk of het soort van inbreuk dat door de vreemdeling op de openbare orde is gepleegd, respectievelijk met het gevaar dat van de persoon in kwestie uitgaat, de duur van het verblijf en het bestaan van banden met Nederland (zie [artikel 3.92, zesde lid, Vb](../../../../../AMvB/vreemdelingenbesluit/2000/BWBR0011825/README.md)). Bij een voornemen tot verblijfsbeëindiging op grond van een inbreuk op de openbare orde, wordt in ieder individueel geval getoetst of die in het licht van artikel 8 EVRM gerechtvaardigd is (zie ook B2/10). Daarnaast waarborgen de [artikelen 3:2](../../../../../wet/algemene/wet/bestuursrecht/BWBR0005537/README.md) en [3:4 Awb](../../../../../wet/algemene/wet/bestuursrecht/BWBR0005537/README.md) een zorgvuldige gegevensvergaring en belangenafweging. In die gevallen waarin de aanvraag tot het verlenen van een verblijfsvergunning voor onbepaalde tijd regulier kan worden afgewezen op basis van [artikel 21, eerste lid, onder e, Vw](../../../../../wet/vreemdelingenwet/2000/BWBR0011823/README.md) juncto [artikel 3.92, vijfde lid, Vb](../../../../../AMvB/vreemdelingenbesluit/2000/BWBR0011825/README.md) dan wel een verblijfsvergunning voor onbepaalde tijd regulier kan worden ingetrokken op basis van [artikel 22, eerste lid, onder a, Vw](../../../../../wet/vreemdelingenwet/2000/BWBR0011823/README.md) juncto [artikel 3.95, derde lid, Vb](../../../../../AMvB/vreemdelingenbesluit/2000/BWBR0011825/README.md), wordt van die bevoegdheid gebruik gemaakt, tenzij dat in strijd zou komen met internationale verplichtingen.    
### 7.1.6  

####Nationale veiligheid

Ingevolge [artikel 21, eerste lid, onder f, Vw](../../../../../wet/vreemdelingenwet/2000/BWBR0011823/README.md) kan de aanvraag tot het verlenen of wijzigen van een verblijfsvergunning voor onbepaalde tijd als bedoeld in [artikel 20 Vw](../../../../../wet/vreemdelingenwet/2000/BWBR0011823/README.md), worden afgewezen indien de vreemdeling een gevaar vormt voor de nationale veiligheid. Gevaar voor de nationale veiligheid wordt per geval beoordeeld. In deze paragraaf zijn derhalve geen algemene regels opgenomen met betrekking tot de gevallen waarin de aanvraag op deze grond wordt afgewezen of de verblijfsvergunning regulier voor onbepaalde tijd op deze grond wordt ingetrokken (zie B1/4.4).    
### 7.1.7  

####Ziektekosten

Ingevolge [artikel 21, eerste lid, onder g, Vw](../../../../../wet/vreemdelingenwet/2000/BWBR0011823/README.md) kan de aanvraag tot het verlenen of wijzigen van een verblijfsvergunning voor onbepaalde tijd als bedoeld in [artikel 20 Vw](../../../../../wet/vreemdelingenwet/2000/BWBR0011823/README.md) worden afgewezen indien de vreemdeling niet beschikt over een toereikende ziektekostenverzekering voor hemzelf en de te zijnen laste komende gezinsleden. De vreemdeling dient bewijs over te leggen dat hij voor zichzelf en de te zijnen laste komende gezinsleden beschikt over een ziektekostenverzekering voor alle risico’s die in Nederland normaliter voor de eigen onderdanen zijn gedekt. Deze voorwaarde lijdt geen uitzondering. Van een langdurig in Nederland verblijvende vreemdeling kan worden verlangd zich tegen dergelijke kosten te verzekeren, opdat de eventuele kosten niet worden afgewenteld op de samenleving. De vreemdeling is als regel zelfs verplicht zich tegen ziektekosten te verzekeren ingevolge de [Zorgverzekeringswet](../../../../../wet/zorgverzekeringswet/BWBR0018450/README.md).    
### 7.1.8  

####Onjuiste gegevens

Ingevolge [artikel 21, eerste lid, onder h, Vw](../../../../../wet/vreemdelingenwet/2000/BWBR0011823/README.md) kan de aanvraag tot het verlenen of wijzigen van een verblijfsvergunning voor onbepaalde tijd als bedoeld in [artikel 20 Vw](../../../../../wet/vreemdelingenwet/2000/BWBR0011823/README.md), worden afgewezen indien de vreemdeling onjuiste gegevens heeft verstrekt dan wel gegevens heeft achtergehouden terwijl die gegevens tot afwijzing van de aanvraag tot het verlenen, wijzigen of verlengen zouden hebben geleid. Indien wordt vastgesteld dat de vreemdeling door het verzwijgen van relevante gegevens of het verstrekken van onjuiste gegevens in het bezit is gekomen of gebleven van een verblijfsvergunning voor bepaalde tijd, kan hem de verblijfsvergunning voor onbepaalde tijd en de status van langdurig ingezetene worden onthouden. Daarvan kan bijvoorbeeld sprake zijn in het geval waarin de verblijfsvergunning voor bepaalde tijd is verleend op grond van een schijnhuwelijk waarmee de bepalingen inzake binnenkomst en verblijf zijn omzeild.    
### 7.1.9  

####Rechtmatig verblijf (werkingssfeer)

Ingevolge [artikel 21, eerste lid, onder i, Vw](../../../../../wet/vreemdelingenwet/2000/BWBR0011823/README.md) kan de aanvraag tot het verlenen of wijzigen van een verblijfsvergunning voor onbepaalde tijd als bedoeld in [artikel 20 Vw](../../../../../wet/vreemdelingenwet/2000/BWBR0011823/README.md) worden afgewezen indien de vreemdeling rechtmatig verblijf heeft als bedoeld in [artikel 8, onder c of d, Vw](../../../../../wet/vreemdelingenwet/2000/BWBR0011823/README.md) of in afwachting is van een definitieve beslissing tot het verlenen of verlengen van de geldigheidsduur van een verblijfsvergunning als bedoeld in de [artikelen 28](../../../../../wet/vreemdelingenwet/2000/BWBR0011823/README.md) of [33 Vw](../../../../../wet/vreemdelingenwet/2000/BWBR0011823/README.md). Gelet hierop wordt de verblijfsvergunning voor onbepaalde tijd met de aantekening ‘EG-langdurig ingezetene’ niet verleend indien sprake is van: 

– vreemdelingen die toestemming hebben in een lidstaat te verblijven uit hoofde van tijdelijke bescherming (houders van een verblijfsvergunning asiel voor bepaalde tijd ingevolge [artikel 29, eerste lid, onder d, Vw](../../../../../wet/vreemdelingenwet/2000/BWBR0011823/README.md)) of op diezelfde grond toestemming hebben om aldaar te verblijven en in afwachting zijn op een beslissing op een dergelijke aanvraag;  

– vreemdelingen die toestemming hebben in een lidstaat te verblijven uit hoofde van subsidiaire vormen van bescherming, overeenkomstig internationale verplichtingen, nationale wetgevingen of de praktijk van lidstaten, of die op diezelfde grond toestemming hebben gevraagd om aldaar te verblijven en een beslissing over hun status afwachten (zie [artikel 3.1a Vb](../../../../../AMvB/vreemdelingenbesluit/2000/BWBR0011825/README.md) en artikel 3, tweede lid, onderdeel c, Richtlijn 2003/109); of  

– houders van een verblijfsvergunning asiel voor onbepaalde tijd (zie [artikel 33 Vw](../../../../../wet/vreemdelingenwet/2000/BWBR0011823/README.md)).   Uit artikelen 2 en 3 van Richtlijn 2003/109, waaraan [artikel 21 Vw](../../../../../wet/vreemdelingenwet/2000/BWBR0011823/README.md) mede toepassing geeft, volgt dat burgers van de Unie zijn uitgezonderd van het toepassingsbereik van Richtlijn 2003/109. Derhalve wordt de verblijfsvergunning voor onbepaalde tijd met de aantekening ‘EG-langdurig ingezetene’ niet verleend indien de aanvrager burger is van de EU. Gelet hierop is er in het kader van de inherente afwijkingsbevoegdheid geen ruimte om de status van langdurig ingezetene toe te kennen aan burgers van de Unie.    
### 7.1.10  

####Geprivilegieerde status

Ingevolge [artikel 21, onder j, Vw](../../../../../wet/vreemdelingenwet/2000/BWBR0011823/README.md) kan de aanvraag tot het verlenen of wijzigen van een verblijfsvergunning voor onbepaalde tijd als bedoeld in [artikel 20 Vw](../../../../../wet/vreemdelingenwet/2000/BWBR0011823/README.md) worden afgewezen indien de vreemdeling een bijzondere geprivilegieerde status bezit dan wel heeft bezeten in de periode van vijf jaar direct voorafgaande aan de aanvraag. Omdat het hier gaat om een uitwerking van artikel 3 van Richtlijn 2003/109 over het toepassingsbereik hiervan, verzet het vertrouwen dat de lidstaten onderling moeten hebben in elkaars beslissingen met betrekking tot de uitvoering van Richtlijn 2003/109, zich er tegen dat de vergunning wordt verleend aan personen die niet vallen binnen het toepassingsbereik van de richtlijn. Gelet hierop is er in het kader van de inherente afwijkingsbevoegdheid geen ruimte om de status van langdurig ingezetene toe te kennen. Dit laat onverlet dat een verblijfsvergunning voor onbepaalde tijd op nationale gronden kan worden verleend.    
### 7.1.11  

####Het inburgeringsexamen

Ingevolge [artikel 21, eerste lid, aanhef en onder k, Vw](../../../../../wet/vreemdelingenwet/2000/BWBR0011823/README.md) kan de aanvraag tot het verlenen of wijzigen van een verblijfsvergunning voor onbepaalde tijd, als bedoeld in [artikel 20 Vw](../../../../../wet/vreemdelingenwet/2000/BWBR0011823/README.md), worden afgewezen indien de vreemdeling het inburgeringsexamen, bedoeld in [artikel 13 Wet inburgering](../../../../../wet/wet/inburgering/BWBR0020611/README.md), niet heeft behaald.   In [artikel 3.96a Vb](../../../../../AMvB/vreemdelingenbesluit/2000/BWBR0011825/README.md) is het inburgeringsvereiste geregeld met betrekking tot de verlening van een verblijfsvergunning regulier voor onbepaalde tijd. Op grond van artikel 3.96a, eerste lid, Vb wordt een aanvraag tot het verlenen van een verblijfsvergunning voor onbepaalde tijd verblijf afgewezen, indien de vreemdeling het inburgeringsexamen niet heeft behaald.  
### *Overgangsregeling* 

De aanvraag wordt niet afgewezen op de grond dat de vreemdeling het inburgeringexamen niet heeft behaald, indien de aanvraag is ingediend vóór 1 januari 2010 en de vreemdeling op dat tijdstip vijf jaar houder was van een verblijfsvergunning (zie artikel 9.2, tweede lid, [Besluit inburgering](../../../../../AMvB/besluit/inburgering/BWBR0020674/README.md)).   Zie ook paragraaf B1/4.7.  
### *Langdurig ingezeten onderdanen van derde landen* 

Langdurig ingezeten onderdanen van derde landen, die in een andere lidstaat van de Europese Unie de status van langdurig ingezetene hebben verworven, moeten het volledige inburgeringsexamen met goed gevolg hebben afgelegd om na verloop van vijf jaren ook in Nederland de status van langdurig ingezetene (een verblijfsvergunning voor onbepaalde tijd) te kunnen verwerven. Dat is op grond van artikel 23, eerste lid, in samenhang met artikel 5, tweede lid, van Richtlijn 2003/109/EG aanvaardbaar. Indien zij dat inburgeringsexamen niet behalen, verkrijgen zij in Nederland niet de status van langdurig ingezetene. Ook komen zij in dat geval niet in aanmerking voor de ‘gewone’ verblijfsvergunning regulier voor onbepaalde tijd.    
### 7.1.11.1  

####Gevallen waarin het inburgeringsvereiste niet van toepassing is

Op grond van [artikel 3.96a, eerste lid, Vb](../../../../../AMvB/vreemdelingenbesluit/2000/BWBR0011825/README.md) wordt de verblijfsvergunning regulier voor onbepaalde tijd afgewezen als de vreemdeling het inburgeringsexamen, bedoeld in [artikel 13 Wet inburgering](../../../../../wet/wet/inburgering/BWBR0020611/README.md), niet heeft behaald. Dit is ingevolge artikel 3.96a, tweede tot en met het vierde lid, Vb niet van toepassing indien: 

a. de vreemdeling 65 jaar of ouder is;  

b. de vreemdeling ten minste acht jaren tijdens de leerplichtige leeftijd in Nederland heeft verbleven;  

c. de vreemdeling is vrijgesteld van het inburgeringsvereiste omdat hij beschikt over een document als bedoeld in [artikel 2.3, eerste lid, onder b tot en met l, van het Besluit inburgering](../../../../../AMvB/besluit/inburgering/BWBR0020674/README.md);  

d. de vreemdeling is vrijgesteld van het inburgeringsvereiste omdat hij voldoet aan een van de criteria, genoemd in [artikel 2.5, onder a tot en met c, van het Besluit inburgering](../../../../../AMvB/besluit/inburgering/BWBR0020674/README.md);  

e. de vreemdeling door het college van B&W is ontheven van de inburgeringsplicht omdat de vreemdeling heeft aangetoond door een psychische of lichamelijke belemmering, dan wel een verstandelijke handicap, blijvend niet in staat te zijn het inburgeringsexamen te behalen;  

f. de vreemdeling door het college van B&W is ontheven van de inburgeringsplicht omdat het college op grond van door de vreemdeling aantoonbaar geleverde inspanningen tot het oordeel komt dat het voor hem redelijkerwijs niet mogelijk is het inburgeringsexamen te behalen;  

g. naar het oordeel van de Minister voor I&A blijkens een door de vreemdeling overgelegd medisch advies, van een door het college van B&W aangewezen onafhankelijk arts, vanwege een psychische of lichamelijke belemmering, dan wel een verstandelijke handicap blijvend niet in staat is het inburgeringsexamen te behalen;  

h. toepassing daarvan naar het oordeel van de Minister voor I&A zal leiden tot een onbillijkheid van overwegende aard.   
### *Ad a.* 

Minderjarige vreemdelingen zijn niet van rechtswege vanwege hun leeftijd vrijgesteld van het inburgeringsvereiste. Minderjarige vreemdelingen worden echter wel op grond van de hardheidsclausule vrijgesteld van het inburgeringsvereiste (zie B1/7.1.11.3). 
### *Ad b.* 

B1/4.7.2.1 ad b is van toepassing. 
### *Ad c en d.* 

B1/4.7.2.1 ad c en d is van overeenkomstige toepassing. 
### *Ad e.* 

In [artikel 3.96a, tweede lid, onder d, Vb](../../../../../AMvB/vreemdelingenbesluit/2000/BWBR0011825/README.md) is de doorwerking geregeld van de gemeentelijke ontheffing dat de vreemdeling wegens een psychische of lichamelijke belemmering, dan wel een verstandelijke handicap blijvend niet in staat is het inburgeringsexamen te behalen. Inburgeringsplichtige vreemdelingen worden op deze grond door het college van B&W van de inburgeringsplicht ontheven (zie [artikel 6, eerste lid, Wet inburgering](../../../../../wet/wet/inburgering/BWBR0020611/README.md)), nadat een onafhankelijke arts terzake een medisch advies heeft uitgebracht (zie [artikel 2.8 Besluit inburgering](../../../../../AMvB/besluit/inburgering/BWBR0020674/README.md)). Deze beslissing van het college heeft dus ook tot gevolg dat het inburgeringsvereiste niet wordt gesteld in het kader van de aanvraag om een verblijfsvergunning voor onbepaalde tijd. De verleende ontheffing blijkt uit een afschrift van de beschikking van het college van B&W. De beschikking is op de dag van indiening van de aanvraag niet ouder dan drie jaar. 
### *Ad f.* 

B1/4.7.2.1 ad f is van toepassing. 
### *Ad g.* 

Deze ontheffingsgrond is nader uitgewerkt in paragraaf 7.1.11.2. 
### *Ad h.* 

Deze ontheffingsgrond betreft de zogenaamde hardheidsclausule en is nader uitgewerkt in paragraaf 7.1.11.3.    
### 7.1.11.2  

####Ontheffing vanwege een psychische of lichamelijke belemmering of verstandelijke handicap

Op grond van [artikel 3.96a, derde lid, Vb](../../../../../AMvB/vreemdelingenbesluit/2000/BWBR0011825/README.md) kan de Minister voor I&A besluiten het inburgeringsvereiste buiten toepassing te laten, indien de vreemdeling naar het oordeel van de Minister blijkens een door de vreemdeling overgelegd medisch advies, van een door het college van B&W aangewezen onafhankelijk arts, wegens een psychische of lichamelijke belemmering, dan wel een verstandelijke handicap blijvend niet in staat is het inburgeringsexamen te behalen. Deze bepaling heeft ten eerste betrekking op vreemdelingen die na de verlening van de verblijfsvergunning regulier voor bepaalde tijd op grond van de Wet inburgering van de inburgeringsplicht waren uitgezonderd, maar aan wie in het kader van de aanvraag om een verblijfsvergunning voor onbepaalde tijd alsnog het inburgeringsvereiste wordt gesteld. Uitgangspunt is dat deze vreemdelingen op dezelfde grond en wijze van het inburgeringsvereiste ontheven moeten kunnen worden als de vreemdeling wie ten tijde van de verlening van de verblijfsvergunning regulier voor bepaalde tijd in beginsel inburgeringsplichtig was en ontheven is van de inburgeringsplicht door het college van B&W vanwege medische omstandigheden. Deze bepaling heeft voorts betrekking op vreemdelingen die voorafgaand aan de aanvraag om een verblijfsvergunning voor onbepaalde tijd niet door het college van B&W van de inburgeringsplicht waren ontheven (zie 4.7.2.1 onder e). Voor hen geldt hetzelfde uitgangspunt. De IND maakt ter beoordeling van de psychische of lichamelijke belemmering eveneens gebruik van het medische advies van de onafhankelijke arts ([artikel 2.8 Besluit inburgering](../../../../../AMvB/besluit/inburgering/BWBR0020674/README.md)). Betrokkene toont zelf door middel van een ‘medisch advies inburgeringsexamen’ aan dat hij in aanmerking komt voor ontheffing. Hiervoor dient de procedure gevolgd te worden, zoals omschreven in B1/4.7.2.2.    
### 7.1.11.3  

####Ontheffing met een beroep op de hardheidsclausule

In [artikel 3.96a, vierde lid, Vb](../../../../../AMvB/vreemdelingenbesluit/2000/BWBR0011825/README.md) is voorzien in een zogenoemde hardheidsclausule. Ook indien de vreemdeling niet beschikt over het inburgeringsdiploma en niet behoort tot een van de vrijgestelde categorieën is het mogelijk dat de aanvraag niet wordt afgewezen op het enkele feit dat de vreemdeling niet voldoet aan het inburgeringsvereiste, indien de toepassing van het inburgeringsvereiste naar het oordeel van de Minister zal leiden tot een onbillijkheid van overwegende aard. De vreemdeling die zich erop beroept dat het toepassen van het inburgeringsvereiste ten aanzien van hem leidt tot een onbillijkheid van overwegende aard, motiveert dit beroep op de zogeheten hardheidsclausule reeds bij het indienen van de aanvraag om verlening van een verblijfsvergunning voor onbepaalde tijd en onderbouwt dit zo veel als mogelijk met bewijsstukken. Het aanvraagformulier vervult hierin een rol in die zin dat het de vreemdeling erop attendeert dat er sprake kan zijn van bijzondere en individuele omstandigheden, op grond waarvan het van de vreemdeling niet kan worden verwacht dat hij aan het inburgeringsvereiste voldoet. Middels het aanvraagformulier wordt de vreemdeling verzocht het beroep op deze bijzondere en individuele omstandigheden reeds bij het indienen van de aanvraag zoveel mogelijk middels bewijsstukken en documenten te onderbouwen. Indien geen (afdoende) bewijs wordt overgelegd ter staving van het beroep op de hardheidsclausule, terwijl vast staat dat de vreemdeling hier wel schriftelijk op is gewezen, wordt de verblijfsvergunning conform [artikel 21 Vw](../../../../../wet/vreemdelingenwet/2000/BWBR0011823/README.md) in samenhang met [artikel 3.96a, eerste lid, Vb](../../../../../AMvB/vreemdelingenbesluit/2000/BWBR0011825/README.md) afgewezen wegens het niet behalen van het inburgeringsexamen. 
### *Bijzondere groepen in het kader van de hardheidsclausule* 

Bij de toepassing van de hardheidsclausule kan ondermeer worden gedacht aan de situaties in de volgende paragrafen. 
### *A. Minderjarige vreemdelingen* 

Van minderjarige vreemdelingen wordt niet verwacht dat zij het inburgeringsexamen behalen. Minderjarige vreemdelingen vallen om deze reden onder de hardheidsclausule. 
### *B. Vreemdelingen die in aanmerking komen voor wedertoelating* 

Het gaat om de volgende groepen vreemdelingen: 

a. De oud-Nederlander van wie het Nederlanderschap op grond van [artikel 15, onder d, Rijkswet op het Nederlanderschap](../../../../../rijkswet/rijkswet/op/het/nederlanderschap/BWBR0003738/README.md) is ingetrokken of de oud-Nederlander die op grond van artikel 15, onder b, Rijkswet op het Nederlanderschap afstand heeft gedaan van het Nederlanderschap èn die voorafgaand aan het moment waarop het Nederlanderschap werd verleend vijf jaar aaneengesloten op grond van [artikel 8, onder a, b, e of l, Vw](../../../../../wet/vreemdelingenwet/2000/BWBR0011823/README.md) in Nederland heeft verbleven;  

b. De vreemdeling die binnen een jaar na terugkeer naar het land van herkomst op basis van de [Remigratiewet](../../../../../wet/remigratiewet/BWBR0010424/README.md) een aanvraag indient om wedertoelating en voorafgaand aan de remigratie als Nederlander in Nederland verbleef, in Nederland verbleef als houder van een verblijfsvergunning asiel of regulier voor onbepaalde tijd of gedurende een ononderbroken periode van tenminste vijf jaar rechtmatig verblijf als bedoeld in [artikel 8, onder a, c, e of l, Vw](../../../../../wet/vreemdelingenwet/2000/BWBR0011823/README.md) in Nederland had;  

c. De meerderjarige vreemdeling die tussen zijn vierde en 19e levensjaar tenminste tien jaar op basis van een verblijfsvergunning in Nederland heeft verbleven en voor zijn 23 <sup>e</sup> levensjaar een aanvraag in het kader van wedertoelating heeft ingediend en de vreemdeling die voor zijn 19e levensjaar tenminste vijf jaar ononderbroken in Nederland heeft verbleven en voor wie Nederland het meest aangewezen land is.   
### *Ad a.* 

Met betrekking tot deze oud-Nederlanders geldt dat zij, gelet op de duur van hun eerder rechtmatig verblijf en de omstandigheid dat zij op enig moment Nederlander zijn geweest, worden geacht ingeburgerd te zijn in de Nederlandse samenleving. 
### *Ad b.* 

Ook voor de vreemdelingen die in het kader van de [Remigratiewet](../../../../../wet/remigratiewet/BWBR0010424/README.md) zijn teruggekeerd geldt dat zij, gelet op de daaraan voorafgaande verblijfsduur en rechtspositie, geacht worden nauwe banden te hebben met de Nederlandse samenleving en te zijn ingeburgerd. Bovendien moeten zij, om voor wedertoelating in aanmerking te komen, binnen een jaar na emigratie naar Nederland terugkeren. 
### *Ad c.* 

Voor deze categorie vreemdelingen geldt dat zij, gelet op hun leeftijd, geacht worden geen bewuste keuze te hebben gemaakt voor terugkeer naar het land van herkomst en dat zij geacht worden nauwere banden met Nederland te hebben dan met het land van herkomst. 
### *C. Beroep op het ondanks geleverde inspanning redelijkerwijs niet in staat kunnen worden geacht het inburgeringsexamen te behalen* 

De hardheidsclausule kan ook toegepast worden in de situaties waarin de Minister voor I&A op grond van door de vreemdeling aantoonbaar geleverde inspanningen tot het oordeel komt dat het voor deze vreemdeling redelijkerwijs niet mogelijk is het inburgeringsexamen te behalen. B1/4.7.2.3, kopje B. *Beroep op het ondanks geleverde inspanning redelijkerwijs niet in staat kunnen worden geacht het inburgeringsexamen te behalen* is van overeenkomstige toepassing. 
### *Niet-bijzondere gevallen in het kader van de hardheidsclausule* 

Er is in ieder geval geen sprake van een zeer bijzonder geval, indien betrokkene stelt, hoewel inburgeringsplichtig, geen aanbod tot een inburgeringsvoorziening of geen inburgeringsvoorziening opgelegd te hebben gekregen of geen aanbod tot een taalkennisvoorziening te hebben gekregen van de gemeente of nimmer hebben geweten het inburgeringsexamen behaald te moeten hebben. Het inburgeringsvereiste zal nimmer buiten toepassing worden gelaten om die reden. De voorwaarden waaronder een verblijfsvergunning voor onbepaalde tijd wordt verleend waren reeds met inwerkingtreding van de [Wet inburgering](../../../../../wet/wet/inburgering/BWBR0020611/README.md) op 1 januari 2007 duidelijk. Van een onverwachte confrontatie met het inburgeringsvereiste is geen sprake. Het is de eigen verantwoordelijkheid van de vreemdeling om ingeburgerd te geraken.      
### 7.2  

####Afwijzingsgrond verblijfsvergunning op nationale gronden

Indien de verblijfsvergunning voor onbepaalde tijd niet met toepassing van [artikel 21 Vw](../../../../../wet/vreemdelingenwet/2000/BWBR0011823/README.md) kan worden toegekend, moet volgens de systematiek van de wet ambtshalve worden getoetst of deze kan worden verleend op nationale gronden met toepassing van [artikel 21a Vw](../../../../../wet/vreemdelingenwet/2000/BWBR0011823/README.md), dan wel krachtens dat artikel gestelde regels. In geval aan de daarin gestelde voorwaarden is voldaan wordt een verblijfsvergunning voor onbepaalde tijd op nationale gronden verleend. Voor de verblijfsvergunning voor onbepaalde tijd op nationale gronden gelden, voorzover hierop in de [artikelen 21a Vw](../../../../../wet/vreemdelingenwet/2000/BWBR0011823/README.md), [3.93 Vb](../../../../../AMvB/vreemdelingenbesluit/2000/BWBR0011825/README.md) en [3.94 Vb](../../../../../AMvB/vreemdelingenbesluit/2000/BWBR0011825/README.md) geen uitzondering is gemaakt, de afwijzingsgronden van [artikel 21 Vw](../../../../../wet/vreemdelingenwet/2000/BWBR0011823/README.md) (zie B1/7.1.3, B1/7.1.5, B1/7.1.6, B1/.7.1.7, B1/7.1.9 en B1/7.1.11. De hiervoor bedoelde uitzonderingsbepalingen zijn in B1/7.2.1 tot en met B1/7.2.7 opgenomen.   
### 7.2.1  

####De duur van het verblijf in Nederland

In afwijking van [artikel 21](../../../../../wet/vreemdelingenwet/2000/BWBR0011823/README.md) wordt de aanvraag niet afgewezen indien de vreemdeling op het moment van de aanvraag niet, maar op het moment van beslissing wel vijf jaar rechtmatig verblijf heeft. De verblijfsvergunning regulier voor onbepaalde tijd wordt niet verleend aan vreemdelingen die op het moment van de aanvraag (of de beslissing daarop) korter dan vijf jaren in Nederland verblijven als houder van een geldige verblijfsvergunning, of als vreemdeling die van rechtswege krachtens het gemeenschapsrecht of krachtens het Associatieovereenkomst EG/Turkije verblijfsgerechtigd zijn. Voor onderdanen van de EU/EER en van Zwitserland wordt verwezen naar de specifieke bepalingen ten aanzien van duurzaam verblijf in B10. Niet van belang is of de verblijfsvergunning voor bepaalde tijd een verblijfsvergunning asiel of regulier is. Indien de vreemdeling aanvankelijk als houder van een verblijfsvergunning asiel in Nederland heeft verbleven en het verblijf aansluitend heeft voortgezet op grond van een verblijfsvergunning regulier, wordt de gehele ononderbroken periode in aanmerking genomen. De periode waarin de vreemdeling als Nederlander in Nederland heeft verbleven, telt eveneens mee (zie B4).    
### 7.2.2  

####De aard van het verblijfsrecht

###Eerder tijdelijk verblijfsrecht

Ingevolge [artikel 21a Vw](../../../../../wet/vreemdelingenwet/2000/BWBR0011823/README.md) juncto [artikel 3.93, tweede lid, Vb](../../../../../AMvB/vreemdelingenbesluit/2000/BWBR0011825/README.md) wordt de aanvraag niet wegens eerder tijdelijk verblijfsrecht afgewezen indien de vreemdeling op het tijdstip waarop de aanvraag is ontvangen niet tijdelijk verblijfsrecht heeft en in de periode van vijf aanééngesloten jaren direct voorafgaande aan dat tijdstip rechtmatig verblijf als bedoeld in [artikel 8, onder a tot en met e dan wel l, Vw](../../../../../wet/vreemdelingenwet/2000/BWBR0011823/README.md) had. Voor de verlening van de verblijfsvergunning voor onbepaalde tijd met toepassing van [artikel 21a Vw](../../../../../wet/vreemdelingenwet/2000/BWBR0011823/README.md) is doorslaggevend dat het verblijfsrecht van de vreemdeling op het tijdstip van de aanvraag dan wel de beslissing niet-tijdelijk van aard is. Daarbij is niet van belang hoe lang dat verblijfsrecht niet-tijdelijk van aard is. Indien de vreemdeling in de periode van vijf jaren direct voorafgaande aan de aanvraag verblijfsrecht van tijdelijke aard heeft gehad, wordt de aanvraag niet op die grond afgewezen, indien het verblijfsrecht op het tijdstip van de aanvraag en de beslissing niet-tijdelijk van aard is (zie [artikel 3.93, tweede lid, Vb](../../../../../AMvB/vreemdelingenbesluit/2000/BWBR0011825/README.md)). Indien het verblijfsrecht van de vreemdeling tijdelijk van aard is, dient de vreemdeling er eerst zorg voor te dragen dat de verblijfsvergunning wordt gewijzigd. Als voorbeeld kan worden genoemd de vreemdeling aan wie in aansluiting op (tijdelijk) verblijf in het kader van studie in het kader van gezinsvorming met een Nederlander (niet-tijdelijk) verblijf is toegestaan, en die nadien een aanvraag indient tot het verlenen van de verblijfsvergunning regulier voor onbepaalde duur. Zijn verblijfsrecht is op het moment van de aanvraag en de beslissing niet-tijdelijk van aard. Dat hij daarvoor enkele jaren verblijfsrecht van tijdelijke aard heeft gehad, is niet van belang. Wel moet het eerdere verblijfsrecht in totaal ten minste vijf jaren bestrijken (zie B1/7.2.1).    
### 7.2.3  

####Bijzondere categorieën

Het gaat hier om de verlening van een verblijfsvergunning regulier voor onbepaalde tijd aan bijzondere categorieën op grond van [artikel 21a Vw](../../../../../wet/vreemdelingenwet/2000/BWBR0011823/README.md) juncto [artikel 3.93](../../../../../AMvB/vreemdelingenbesluit/2000/BWBR0011825/README.md) en [3.94 Vb](../../../../../AMvB/vreemdelingenbesluit/2000/BWBR0011825/README.md). Voor bijzondere bepalingen ten aanzien van de verblijfsvergunning voor onbepaalde tijd wordt verwezen naar: 

– wedertoelating op grond van de terugkeeroptie (zie [artikelen 3.92, eerste lid](../../../../../AMvB/vreemdelingenbesluit/2000/BWBR0011825/README.md) en [3.93, derde lid, Vb](../../../../../AMvB/vreemdelingenbesluit/2000/BWBR0011825/README.md) en B4/5);  

– wedertoelating op grond van de terugkeeroptie [Remigratiewet](../../../../../wet/remigratiewet/BWBR0010424/README.md) (zie [artikel 3.94 Vb](../../../../../AMvB/vreemdelingenbesluit/2000/BWBR0011825/README.md) en B4/3.2.2);  

– Belgen en Luxemburgers (zie B10);  

– onderdanen van de Republiek Suriname op wie de Overeenkomst van 1975 inzake verblijf en vestiging nog van toepassing is (zie B11); en  

– diplomaten (zie [artikel 3.93, eerste lid, Vb](../../../../../AMvB/vreemdelingenbesluit/2000/BWBR0011825/README.md) en B12).   
### *Secundaire migranten* 

Onder secundaire migranten wordt verstaan: kinderen van migranten, dat wil zeggen vreemdelingen die als minderjarige in het kader van gezinshereniging in Nederland zijn toegelaten; voorzover het gaat om secundaire migranten die in aanmerking komen voor de terugkeeroptie (zie B4/5). 
###Als minderjarige in het kader van gezinshereniging toegelaten

Ingevolge [artikel 21a, eerste lid, onder b, Vw](../../../../../wet/vreemdelingenwet/2000/BWBR0011823/README.md) komt de vreemdeling die als minderjarige onder een beperking verband houdend met gezinshereniging is toegelaten, sindsdien zijn hoofdverblijf niet buiten Nederland heeft verplaatst en inmiddels 18 jaar is, tenzij de gezinsband werd verbroken binnen een jaar na verlening van de verblijfvergunning, met voorbij gaan aan het middelenvereiste, in aanmerking voor een verblijfsvergunning voor onbepaalde tijd op nationale gronden (zie B1/7.2.5). Dit betekent dat voor verlening van een verblijfsvergunning voor onbepaalde tijd, in dit geval aan de overige voorwaarden van [artikel 21 Vw](../../../../../wet/vreemdelingenwet/2000/BWBR0011823/README.md) wel dient te worden voldaan. 
###Hier te lande geboren of voor het vierde levensjaar in Nederland

Ingevolge [artikel 21a, tweede lid, Vw](../../../../../wet/vreemdelingenwet/2000/BWBR0011823/README.md), kan de aanvraag van een vreemdeling die: 

– in Nederland is geboren dan wel reeds voor zijn vierde levensjaar in Nederland verbleef;  

– sindsdien zijn hoofdverblijf niet buiten Nederland heeft verplaatst; en  

– achttien jaar of ouder is;   alleen worden afgewezen op grond dat aanvrager bij onherroepelijk geworden rechterlijk vonnis is veroordeeld wegens een misdrijf waartegen een gevangenisstraf van drie jaar of meer is bedreigd, dan wel hem terzake de maatregel, bedoeld in [artikel 37a WvSr](../../../../../wet/wet/van/3/maart/1881/BWBR0001854/README.md), is opgelegd en hij een gevaar vormt voor de nationale veiligheid. De aanvraag kan slechts worden afgewezen op grond van artikel 21, eerste lid, onder e, Vb, indien de vreemdeling bij onherroepelijk geworden rechterlijk vonnis is veroordeeld tot een gevangenisstraf van meer dan 60 maanden, ter zake van handel in verdovende middelen. In afwijking van [artikel 21a, eerste lid, Vw](../../../../../wet/vreemdelingenwet/2000/BWBR0011823/README.md), behoeft het rechtmatig verblijf van de vreemdeling niet aaneengesloten te zijn. Wel dient dat rechtmatige verblijf ten minste vijf jaren te beslaan (zie [artikel 21, eerste lid, onder a, Vw](../../../../../wet/vreemdelingenwet/2000/BWBR0011823/README.md) in samenhang met [artikel 21a, tweede lid, Vw](../../../../../wet/vreemdelingenwet/2000/BWBR0011823/README.md)). 
###Terugkeeroptie

Aanspraak op hernieuwd verblijf, de terugkeeroptie, geldt in bepaalde gevallen voor kinderen van migranten, welke kinderen naar het land van hun nationaliteit zijn gegaan of teruggekeerd (zie [artikelen 3.92](../../../../../AMvB/vreemdelingenbesluit/2000/BWBR0011825/README.md) en [3.93 Vb](../../../../../AMvB/vreemdelingenbesluit/2000/BWBR0011825/README.md) en B4/5). 
###Burgers van de Unie

Weliswaar zijn burgers van de Unie uitgezonderd van het toepassingsbereik van Richtlijn 2003/109 en komen zij derhalve niet in aanmerking voor de verblijfsvergunning voor onbepaalde tijd met de aantekening ‘EG-langdurig ingezetene’, zij kunnen echter wel in aanmerking komen voor een verblijfsvergunning voor onbepaalde tijd op nationale gronden.    
### 7.2.4  

####Middelen van bestaan

Ingevolge [artikel 21a, eerste lid, aanhef en onder a en b, Vw](../../../../../wet/vreemdelingenwet/2000/BWBR0011823/README.md) wordt de aanvraag om een verblijfsvergunning voor onbepaalde tijd niet afgewezen op het middelenvereiste indien de vreemdeling: 

– gedurende een tijdvak van tien aaneengesloten jaren rechtmatig verblijf als bedoeld in [artikel 8, onder a of l, Vw](../../../../../wet/vreemdelingenwet/2000/BWBR0011823/README.md) heeft gehad (zie [artikel 21a, eerste lid, onder a, Vw](../../../../../wet/vreemdelingenwet/2000/BWBR0011823/README.md)). Als beleidsregel geldt dat perioden van verblijf in Nederland in dat tijdvak als Nederlander of als houder van een verblijfsvergunning asiel eveneens meetellen; of indien de vreemdeling:  

– als minderjarige onder een beperking verband houdende met gezinshereniging rechtmatig verblijf heeft gehad;  

– de gezinsband niet binnen een jaar na de verlening van de verblijfsvergunning regulier voor bepaalde tijd (als bedoeld in [artikel 14 Vw](../../../../../wet/vreemdelingenwet/2000/BWBR0011823/README.md)) is verbroken;  

– de vreemdeling sindsdien zijn hoofdverblijf niet buiten Nederland heeft verplaatst;  

– de vreemdeling inmiddels achttien jaar is (zie [artikel 21a, eerste lid, onder b, Vw](../../../../../wet/vreemdelingenwet/2000/BWBR0011823/README.md)); en  

– de vreemdeling ten minste vijf achtereenvolgende jaren rechtmatig verblijf heeft gehad als bedoeld in [artikel 8, onder a, c, e dan wel l, Vw](../../../../../wet/vreemdelingenwet/2000/BWBR0011823/README.md) (zie [artikel 21, vijfde lid, Vw](../../../../../wet/vreemdelingenwet/2000/BWBR0011823/README.md)). Als beleidsregel geldt dat perioden van verblijf in Nederland in dat tijdvak als Nederlander of als houder van een verblijfsvergunning asiel eveneens meetellen; of indien de vreemdeling:  

– in Nederland is geboren of voor zijn vierde levensjaar in Nederland verbleef;  

– sindsdien zijn hoofdverblijf niet buiten Nederland heeft verplaatst; en  

– inmiddels achttien jaar is; in afwijking van [artikel 21, eerste lid onder a, Vw](../../../../../wet/vreemdelingenwet/2000/BWBR0011823/README.md) behoeft het rechtmatig verblijf van de vreemdeling niet aaneengesloten te zijn (zie [artikel 21a, tweede lid, Vw](../../../../../wet/vreemdelingenwet/2000/BWBR0011823/README.md)); of indien de vreemdeling:  

– duurzaam beschikt over een uitkering op grond van de [Wet op de arbeidsongeschiktheidsverzekering](../../../../../wet/wet/op/de/arbeidsongeschiktheidsverzekering/BWBR0002524/README.md) of een daarmee vergelijkbare arbeidsongeschiktheidsuitkering, welke uitkering is gebaseerd op een arbeidsongeschiktheid van 55% op basis van een volledige werkweek (zie [artikel 3.93, derde lid, Vb](../../../../../AMvB/vreemdelingenbesluit/2000/BWBR0011825/README.md)); of  

– gebruik kan maken van de in [artikel 3.92, eerste lid, Vb](../../../../../AMvB/vreemdelingenbesluit/2000/BWBR0011825/README.md) geregelde terugkeeropties.      
### 7.2.5  

####Openbare orde

Ingevolge artikel 21a, tweede lid, Vb kan de aanvraag om een verblijfsvergunning voor onbepaalde tijd van de vreemdeling die in Nederland is geboren dan wel reeds voor zijn vierde levensjaar in Nederland verbleef en sindsdien zijn hoofdverblijf niet heeft verplaatst en inmiddels achttien jaar is geworden slechts in een beperkt aantal gevallen worden afgewezen (zie B1/7.2.3). In die gevallen waarin de aanvraag tot het verlenen van een verblijfsvergunning voor onbepaalde tijd regulier kan worden afgewezen op basis van [artikel 3.92](../../../../../AMvB/vreemdelingenbesluit/2000/BWBR0011825/README.md) en [3.93 Vb](../../../../../AMvB/vreemdelingenbesluit/2000/BWBR0011825/README.md), dan wel een verblijfsvergunning voor onbepaalde tijd regulier kan worden ingetrokken op basis van [artikel 3.95 Vb](../../../../../AMvB/vreemdelingenbesluit/2000/BWBR0011825/README.md), wordt van die bevoegdheid gebruik gemaakt, tenzij dat in strijd zou komen met internationale verplichtingen.    
### 7.2.6  

####Onjuiste gegevens

Ingevolge [artikel 3.93, vierde lid, Vb](../../../../../AMvB/vreemdelingenbesluit/2000/BWBR0011825/README.md) wordt de aanvraag tot het verlenen van een vergunning voor onbepaalde tijd op nationale gronden, bedoeld in [artikel 20 Vw](../../../../../wet/vreemdelingenwet/2000/BWBR0011823/README.md), niet afgewezen wegens het verstrekken van onjuiste gegevens of het achterhouden van gegevens die tot afwijzing van de oorspronkelijke aanvraag tot het verlenen of verlengen zou hebben geleid, indien sinds de verlening, de verlenging of de wijziging een periode van twaalf jaren is verstreken. Indien bedoelde twaalf jaren zijn verstreken weegt het algemene belang niet (langer) op tegen het belang van de vreemdeling bij voortzetting van het verblijf in Nederland (zie B1/5.3.3).    
### 7.2.7  

####Geprivilegieerden

Voor de voorwaarden voor toekenning van een verblijfsvergunning voor onbepaalde tijd met toepassing van [artikel 21a](../../../../../wet/vreemdelingenwet/2000/BWBR0011823/README.md) aan de houder van een status als bijzonder geprivilegieerde of diens afhankelijk gezinslid wordt verwezen naar B12/2.1.2.1, B12/2.1.2.2, B12/2.2.2.1, B12/3.3.1 en B12/3.3.2.     
### 7.3  

####Onjuiste gegevens

### 7.4  

####Middelen van bestaan

### 7.5  

####Openbare orde

### 8  

####Intrekking van de verblijfsvergunning regulier voor onbepaalde tijd

In deze paragraaf worden de intrekkings- en wijzigingsgronden van de verblijfsvergunning voor onbepaalde tijd behandeld. Deze gronden zijn zowel geldend voor de vergunning die verleend is met toepassing van [artikel 21](../../../../../wet/vreemdelingenwet/2000/BWBR0011823/README.md) als met toepassing [artikel 21a Vw](../../../../../wet/vreemdelingenwet/2000/BWBR0011823/README.md) en hebben betrekking op: 

a. afwezigheid van het grondgebied (zie [artikel 22, eerste lid, onder a, Vw](../../../../../wet/vreemdelingenwet/2000/BWBR0011823/README.md) en B1/8.1);  

b. frauduleuze verkrijging (zie [artikel 22, eerste lid, onder b, Vw](../../../../../wet/vreemdelingenwet/2000/BWBR0011823/README.md) en B1/8.2);  

c. openbare orde en nationale veiligheid (zie [artikel 22, eerste lid, onder c, Vw](../../../../../wet/vreemdelingenwet/2000/BWBR0011823/README.md) en B1/8.3);  

d. verkrijging EG-status in andere lidstaat (zie [artikel 22, tweede lid, Vw](../../../../../wet/vreemdelingenwet/2000/BWBR0011823/README.md) en B1/8.4).   Op grond van [artikel 22, derde lid, Vw](../../../../../wet/vreemdelingenwet/2000/BWBR0011823/README.md) kunnen bij of krachtens algemene maatregel van bestuur regels worden gesteld over de toepassing van de in het eerste lid genoemde grond. Dergelijke regels zijn neergelegd in [artikel 3.95 Vb](../../../../../AMvB/vreemdelingenbesluit/2000/BWBR0011825/README.md). In gevallen van verblijfsbeëindiging levert de vreemdeling zijn verblijfsdocument in op grond van [artikel 4.52 Vb](../../../../../AMvB/vreemdelingenbesluit/2000/BWBR0011825/README.md). De politie zendt het verblijfsdocument voorzien van een begeleidend schrijven, waarin de reden van inname alsmede ten minste het adres van de vreemdeling in het buitenland staan vermeld, naar de IND.   
### 8.1  

####Afwezigheid van het grondgebied

Ingevolge [artikel 22, eerste lid, onder a, Vw](../../../../../wet/vreemdelingenwet/2000/BWBR0011823/README.md) kan de verblijfsvergunning voor onbepaalde tijd worden ingetrokken of gewijzigd indien de vreemdeling een aaneengesloten periode van 12 maanden of langer buiten het grondgebied van de staten die partij zijn bij het EG-Verdrag, dan wel zes jaar of langer buiten Nederland heeft verbleven. 
### *Specifieke of uitzonderlijke redenen van afwezigheid* 

De verblijfsvergunning voor onbepaalde tijd wordt niet ingetrokken wegens afwezigheid van het grondgebied indien: 

a. het hoofdverblijf niet is verplaatst (zie B1/7.1.3);  

b. de houder van de verblijfsvergunning voor onbepaalde tijd aantoont dat hij langer dan zes jaar voor studiedoeleinden in een of meer andere lidstaten verblijft;  

c. er sprake is van verblijf buiten de Gemeenschap, maar nog wel binnen de EER (IJsland, Noorwegen en Liechtenstein) of Zwitserland, tenzij sprake is van een verblijf buiten Nederland van langer dan zes jaren; of  

d. de houder van de verblijfsvergunning langdurig ingezetene, die voormalig houder van een Europese blauwe kaart was, en zijn gezinsleden die de status van langdurig ingezeten hebben verkregen niet langer dan 24 achtereenvolgende maanden buiten het grondgebied van de Europese Unie, het grondgebied van een andere EER-lidstaat of Zwitserland hebben verbleven (zie [artikel 3.95, eerste lid, onder d, Vb](../../../../../AMvB/vreemdelingenbesluit/2000/BWBR0011825/README.md)).    *Ad b*  De student kan in een andere lidstaat niet de status van langdurig ingezetene krijgen nu Richtlijn 2003/109 niet van toepassing is op houders van een verblijfsvergunning van tijdelijke aard.    
### 8.2  

####Frauduleuze verkrijging

Ingevolge [artikel 22, eerste lid onder b, Vw](../../../../../wet/vreemdelingenwet/2000/BWBR0011823/README.md) juncto [artikel 3.95, tweede lid, Vb](../../../../../AMvB/vreemdelingenbesluit/2000/BWBR0011825/README.md) wordt de verblijfsvergunning voor onbepaalde tijd als bedoeld in [artikel 20 Vw](../../../../../wet/vreemdelingenwet/2000/BWBR0011823/README.md) ingetrokken indien de verblijfsvergunning op frauduleuze wijze is verkregen. Op grond van Richtlijn 2003/109 moet de status van EG-langdurig ingezetene in een voorkomend geval worden ingetrokken, ongeacht de tijd die sedert de verkrijging is verstreken. Indien echter sedert de verkrijging een periode van twaalf jaren is verstreken wordt de verblijfsvergunning gewijzigd, indien daarop de aantekening “EG langdurig ingezetene” was geplaatst. In een dergelijk geval wordt deze gewijzigd in een verblijfsvergunning voor onbepaalde tijd op nationale gronden met toepassing van [artikel 21a Vw](../../../../../wet/vreemdelingenwet/2000/BWBR0011823/README.md). Hiermee vervalt dus het recht om zich als “EG-langdurig ingezetene” in een andere lidstaat te vestigen. 
###Terminologie

Het begrip frauduleuze verkrijging is minder ruim dan het begrip “onjuiste gegevens”, zoals dit als afwijzingsgrond voor de vergunning voor onbepaalde tijd geldt. Voor het aannemen van frauduleuze verkrijging is als regel opzet vereist. Hierbij is niet van belang of de gegevens door de aanvrager persoonlijk zijn verstrekt. Voor de afwijzing op grond van onjuiste gegevens is niet relevant of de gegevens al dan niet opzettelijk zijn verstrekt of achter gehouden en evenmin of die door de aanvrager persoonlijk zijn verstrekt.    
### 8.3  

####Openbare orde en nationale veiligheid

Ingevolge [artikel 22, eerste lid, onder c, Vw](../../../../../wet/vreemdelingenwet/2000/BWBR0011823/README.md) kan de verblijfsvergunning voor onbepaalde tijd worden ingetrokken of gewijzigd indien de vreemdeling een actuele en ernstige bedreiging voor de openbare orde of nationale veiligheid vormt. 
### *Actuele en ernstige bedreiging* 

Dit criterium is niet gelijk aan het communautaire openbare orde criterium van artikel 27 Richtlijn 2004/38. Voor burgers van de EU geldt op grond van [artikel 8.22, eerste lid, Vb](../../../../../AMvB/vreemdelingenbesluit/2000/BWBR0011825/README.md) dat uitvoering geeft aan artikel 27 Richtlijn 2004/38 immers als extra vereiste dat door de bedreiging, die zij door hun persoonlijk gedrag vormen, een fundamenteel belang van de samenleving wordt aangetast. De verblijfsvergunning kan slechts wegens het bestaan van een actuele en ernstige bedreiging van de openbare orde worden ingetrokken, indien de totale duur van de straffen of maatregelen ten minste gelijk is aan een of meer van de toepasselijke normen, bedoeld in [artikel 3.86, tweede en vijfde lid, Vb](../../../../../AMvB/vreemdelingenbesluit/2000/BWBR0011825/README.md). Dit is het principe van de glijdende schaal. Artikel 3.86, Vb is van overeenkomstige toepassing (zie [artikel 3.95, derde lid, Vb](../../../../../AMvB/vreemdelingenbesluit/2000/BWBR0011825/README.md)). Voor intrekking van de verblijfsvergunning wegens het bestaan van een actuele en ernstige bedreiging van de nationale veiligheid is oplegging van een straf of maatregel niet vereist en is mitsdien de glijdende schaal niet van toepassing. Bij de besluitvorming wordt mede rekening gehouden met de ernst van de inbreuk of het soort van inbreuk dat door de langdurig ingezetene of diens gezinslid op de openbare orde of nationale veiligheid is gepleegd, respectievelijk met het gevaar dat van de vreemdeling of dat gezinslid uitgaat. Voorts wordt rekening gehouden met de leeftijd van de vreemdeling, de gevolgen voor de vreemdeling en de leden van zijn gezin, het bestaan van banden met Nederland dan wel het ontbreken van banden met het land van herkomst. Deze factoren zijn tevens van belang voor de individuele belangenafweging in het kader van artikel 8 EVRM (zie B2/10). De bepalingen uit deze paragraaf die gelden voor intrekking van de vergunning voor onbepaalde tijd zijn ook van toepassing op de ongewenstverklaring. Het feit dat de ongewenstverklaring een zwaarder middel is dan de enkele verblijfsbeëindiging brengt met zich mee dat bij eventuele ongewenstverklaring tenminste ook de bepalingen van deze paragraaf in acht worden genomen. Indien de intrekking van de verblijfsvergunning voor onbepaalde tijd, wegens het bestaan van een actuele en ernstige bedreiging van de openbare orde en nationale veiligheid niet leidt tot verwijdering, wordt de verblijfsvergunning gewijzigd. In geval daarop de aantekening “EG-langdurig ingezetene” was gesteld, wordt deze gewijzigd in een verblijfsvergunning voor onbepaalde tijd op nationale gronden. Hierbij kan bijvoorbeeld worden gedacht aan gevallen waarin, ingevolge Richtlijn 2003/109, intrekking voorgeschreven is, maar daadwerkelijke beëindiging van het verblijf, na een individuele belangenafweging in het kader van artikel 8 EVRM, niet aan de orde is.    
### 8.4  

####Verkrijging EG-status in een andere lidstaat

Ingevolge [artikel 22, tweede lid, Vw](../../../../../wet/vreemdelingenwet/2000/BWBR0011823/README.md) wordt de verblijfsvergunning voor onbepaalde tijd ingetrokken indien de vreemdeling langdurig ingezetene is geworden in een andere staat die partij is bij het EG-Verdrag. Voor gevallen waarin de vreemdeling na intrekking van de status in aanmerking kan komen voor herverkrijging van de status (en daarmee) de verblijfsvergunning voor onbepaalde tijd met de aantekening ‘EG-langdurig ingezetene’ (zie B1/7.1.2).     
### 9  

####Procedurele bepalingen

### 9.1  

####De aanvraag

De verblijfsvergunning regulier (zowel voor bepaalde tijd als ook voor onbepaalde tijd) wordt op aanvraag verleend. Daarop bestaan ingevolge [artikel 3.6 Vb](../../../../../AMvB/vreemdelingenbesluit/2000/BWBR0011825/README.md) slechts drie uitzonderingen, waarin de verblijfsvergunning regulier voor bepaalde tijd (zie [artikel 14 Vw](../../../../../wet/vreemdelingenwet/2000/BWBR0011823/README.md)) ambtshalve kan worden verleend. De verlenging van de verblijfsvergunning regulier voor bepaalde tijd, ook van de hierboven genoemde verblijfsvergunningen (beperkingen), geschiedt op aanvraag. Deze verblijfsvergunning regulier voor bepaalde tijd kan wel ambtshalve worden gewijzigd. Tenslotte wordt een verzoek om heroverweging van een eerdere afwijzende beschikking aangemerkt als een herhaalde aanvraag als bedoeld in [artikel 1, onder f, Vw](../../../../../wet/vreemdelingenwet/2000/BWBR0011823/README.md) en leidt evenmin tot de ambtshalve verlening van een verblijfsvergunning. 
###Intrekking van aanvragen

Een vreemdeling kan hetzij middels een [model M53](../../../../../circulaire/vreemdelingencirculaire/2000/(a)/BWBR0012287/README.md), hetzij middels een brief een aanvraag en eventuele vervolgprocedures intrekken. 
###Intrekking van de aanvraag indien de vreemdeling niet in bewaring is

Een vreemdeling, zijn wettelijk vertegenwoordiger of gevolmachtigde kan een aanvraag en eventuele vervolgprocedures schriftelijk intrekken. Het op schrift gestelde dient wel ondertekend te zijn door de vreemdeling, zijn wettelijk vertegenwoordiger of gevolmachtigde. Uit de inhoud van de brief dient duidelijk naar voren te komen welke aanvraag of vervolgprocedure wordt ingetrokken. In geval van twijfel dient de IND zich ervan te vergewissen welke aanvraag of vervolgprocedure wordt ingetrokken. Hiertoe zal de IND zich schriftelijk tot de vreemdeling, zijn wettelijke vertegenwoordiger of gevolmachtigde wenden. Indien de vreemdeling een raadsman heeft, neemt de IND na ontvangst van de brief contact op met de raadsman voor het beëindigen van de procedure(s). De IND draagt er zorg voor dat de politie van het beëindigen van de procedure(s) wordt geïnformeerd. 
###Intrekking van de aanvraag indien de vreemdeling zich in bewaring bevindt bij de politie dan wel bij de KMar

Indien een vreemdeling zich in bewaring bevindt, dient de intrekking te allen tijde te geschieden middels het [model M53](../../../../../circulaire/vreemdelingencirculaire/2000/(a)/BWBR0012287/README.md). 
###Herhaalde aanvraag

Een herhaalde aanvraag is een aanvraag, die op grond van [artikel 4:6 Awb](../../../../../wet/algemene/wet/bestuursrecht/BWBR0005537/README.md) kan worden afgewezen (zie [artikel 1, onder f, Vw](../../../../../wet/vreemdelingenwet/2000/BWBR0011823/README.md)). Het gaat dus om een aanvraag die is ingediend overeenkomstig de formele vereisten van [artikel 3.26 tot en met 3.28](../../../../../ministeriele-regeling/voorschrift/vreemdelingen/2000/BWBR0012002/README.md) of [artikel 3.30 tot en met 3.32 VV](../../../../../ministeriele-regeling/voorschrift/vreemdelingen/2000/BWBR0012002/README.md). Op grond van [artikel 4:6 Awb](../../../../../wet/algemene/wet/bestuursrecht/BWBR0005537/README.md) is de aanvrager gehouden nieuw gebleken feiten of veranderde omstandigheden te vermelden, indien na een geheel of gedeeltelijk afwijzende beschikking een nieuwe aanvraag wordt gedaan. Er is enkel sprake van nieuwe feiten en omstandigheden indien die: 

– op het moment waarop de eerste aanvraag werd afgewezen niet bekend waren of redelijkerwijs niet bekend konden zijn; en  

– aanleiding geven tot heroverweging van de afwijzing van de eerste aanvraag.   Wanneer geen nieuw gebleken feiten of veranderde omstandigheden worden vermeld, kan het bestuursorgaan de aanvraag afwijzen onder verwijzing naar de eerdere afwijzende beschikking. De aanvrager behoeft niet in de gelegenheid te worden gesteld de aanvraag inhoudelijk dan wel procedureel aan te vullen; van het toepassen van [artikel 4:5 Awb](../../../../../wet/algemene/wet/bestuursrecht/BWBR0005537/README.md) kan immers worden afgezien. [Artikel 3.1, eerste lid, Vb](../../../../../AMvB/vreemdelingenbesluit/2000/BWBR0011825/README.md) bepaalt dat tijdens de behandeling van een aanvraag uitzetting niet achterwege blijft indien naar het voorlopig oordeel van de Minister sprake is van een herhaalde aanvraag. Gelet op de strekking van dit artikel is het noodzakelijk om een herhaalde aanvraag met grote voortvarendheid te behandelen. Worden wel nieuw gebleken feiten en omstandigheden vermeld, dan is er geen sprake van een herhaalde aanvraag, maar van een tweede of volgende aanvraag. NB.: In een bezwaarschrift, gericht tegen de afwijzing van de herhaalde aanvraag, aangevoerde nieuwe feiten of omstandigheden zijn geen reden voor gegrondverklaring van het bezwaarschrift, aangezien zij niet aangevoerd zijn bij de aanvraag en daarom niet afdoen aan de juistheid van de verkorte afdoening van de aanvraag. Deze nieuwe feiten en omstandigheden kunnen aanleiding zijn om een nieuwe aanvraag om een verblijfsvergunning of een mvv in te dienen. 
###Verzoek om heroverweging

Een verzoek om heroverweging van een in rechte onaantastbaar geworden beschikking, dat veelal per brief wordt gedaan, is - voor zover hier van belang - niet ingediend overeenkomstig de vereisten van [artikel 3.26 tot en met 3.28](../../../../../ministeriele-regeling/voorschrift/vreemdelingen/2000/BWBR0012002/README.md) of [artikel 3.30 tot en met 3.32 VV](../../../../../ministeriele-regeling/voorschrift/vreemdelingen/2000/BWBR0012002/README.md). De vreemdeling wordt eerst in de gelegenheid gesteld aan de formele vereisten te voldoen. Daartoe zal een termijn worden gesteld, waarbinnen de vreemdeling het verzuim kan herstellen. Doet de vreemdeling dit niet of niet binnen de gestelde termijn, dan kan op grond van [artikel 4:5 Awb](../../../../../wet/algemene/wet/bestuursrecht/BWBR0005537/README.md) de aanvraag buiten behandeling worden gesteld. Als de vreemdeling wel een volgens de vereisten geldige aanvraag indient, dan is hetgeen onder het kopje ‘herhaalde aanvraag’ is opgenomen van toepassing.   
### 9.1.1  

####Vereisten voor het indienen van de aanvraag

###Schriftelijke aanvraag

De aanvraag wordt altijd schriftelijk ingediend. Indien de vreemdeling mondeling aangeeft een aanvraag in te willen dienen, wordt hij er op gewezen dat de aanvraag schriftelijk moet worden ingediend. 
###Indiening in persoon

Als hoofdregel wordt de aanvraag, in het belang van de behandeling van die aanvraag en in het belang van het toezicht op vreemdelingen, door de vreemdeling in persoon bij de IND ingediend. Indien de vreemdeling het aanvraagformulier niet in persoon inlevert, doch het schriftelijk retourneert, zal hij worden verzocht in persoon te verschijnen teneinde alsnog een aantal gegevens in persoon te verstrekken. De ambtenaar van de IND tekent op het aanvraagformulier aan op welke datum de aanvraag door hem is ontvangen. 
###Plaats van indiening van de aanvraag

In [artikel 3.101 Vb](../../../../../AMvB/vreemdelingenbesluit/2000/BWBR0011825/README.md) zijn bepalingen opgenomen ten aanzien van de plaats waar de aanvraag dient te worden ingediend. 
###De aanvraag tot het verlenen, verlengen van de geldigheidsduur of het wijzigen van een verblijfsvergunning regulier voor bepaalde tijd

Hoofdregel: De aanvraag tot het verlenen, verlengen van de geldigheidsduur of het wijzigen van een verblijfsvergunning regulier voor bepaalde tijd wordt ingediend bij de IND (zie [artikel 4:1 Awb](../../../../../wet/algemene/wet/bestuursrecht/BWBR0005537/README.md), in samenhang met [artikel 3.33a VV](../../../../../ministeriele-regeling/voorschrift/vreemdelingen/2000/BWBR0012002/README.md)). Specifiek geldt voor de aanvraag tot het verlenen van een verblijfsvergunning regulier voor bepaalde tijd van een vreemdeling die niet in het bezit is van de vereiste mvv en die woonachtig is in de gemeente die vermeld is in kolom A van [bijlage 18, behorend bij artikel 3.33a VV](../../../../../ministeriele-regeling/voorschrift/vreemdelingen/2000/BWBR0012002/README.md), dat de aanvraag wordt ingediend bij het met die gemeente corresponderende in kolom B van deze bijlage vermelde kantoor van de IND. Deze verplichting geldt niet voor de vreemdeling die de nationaliteit bezit van één van de door de Minister van BuZa aangewezen landen dan wel de vreemdeling die een gemeenschapsonderdaan of burger van de EU is. Het gaat hier om de nationaliteiten van de volgende landen: Australië, België, Bulgarije, Canada, Cyprus, Duitsland, Denemarken, Estland, Finland, Frankrijk, Griekenland, Hongarije, Ierland, Italië, Japan, Letland, Liechtenstein, Litouwen, Luxemburg, Malta, Monaco, Nieuw Zeeland, Noorwegen, Oostenrijk, Polen, Portugal, Roemenië, Slovenië, Slowakije, Spanje, Tsjechië, Verenigd Koninkrijk, Verenigde Staten van Amerika, IJsland, Vaticaanstad, Zuid-Korea, Zweden en Zwitserland. Alvorens de aanvraag in persoon te kunnen indienen, zal de vreemdeling daartoe eerst telefonisch een afspraak dienen te maken: 0900 – 1234561. 
###De aanvraag tot het verlenen van een verblijfsvergunning regulier voor bepaalde tijd op grond van B9  (mensenhandel).

In afwijking van de hoofdregel wordt de aanvraag tot het verlenen van een verblijfsvergunning regulier voor bepaalde tijd onder de beperking verband houdend met de vervolging van mensenhandel ingediend bij de politie van de gemeente waar de vreemdeling woon- of verblijfplaats heeft. De politie stuurt de aanvraag na ontvangst per omgaande rechtstreeks door naar de IND, zodat op deze aanvraag binnen 24 uur kan worden beslist. 
###De aanvraag tot het verlenen van een verblijfsvergunning regulier voor bepaalde tijd wegens dreiging van eergerelateerd geweld

In afwijking van de hoofdregel wordt de aanvraag tot het verlenen van een verblijfsvergunning regulier voor bepaalde tijd onder de beperking verband houdend met dreiging van eergerelateerd geweld, eventueel door tussenkomst van de instelling voor vrouwenopvang, schriftelijk ingediend bij de contactpersoon mensenhandel/gender bij de IND. De vreemdeling heeft in dit geval niet de verplichting de aanvraag in persoon in te dienen. 
###De aanvraag tot het verlenen of wijzigen van een verblijfsvergunning regulier voor bepaalde tijd op grond van B6/2  en B6/4  (studie hoger onderwijs)

De betreffende instelling voor hoger onderwijs kan de aanvraag indienen namens de vreemdeling die onderwijs aan die onderwijsinstelling beoogt. 
###De aanvraag tot het verlenen of wijzigen van een verblijfsvergunning regulier voor onbepaalde tijd

De aanvraag tot het verlenen of wijzigen van een verblijfsvergunning regulier voor onbepaalde tijd wordt eveneens schriftelijk ingediend bij de IND (zie [artikel 3.33b VV](../../../../../ministeriele-regeling/voorschrift/vreemdelingen/2000/BWBR0012002/README.md)). 
###Aanvraag van een vreemdeling wiens vrijheid rechtens is ontnomen

Ingevolge het bepaalde in [artikel 3.101, tweede lid, Vb](../../../../../AMvB/vreemdelingenbesluit/2000/BWBR0011825/README.md) wordt, indien de vreemdeling rechtens de vrijheid is ontnomen, de aanvraag ingediend op de plaats waar de vrijheidsontneming ten uitvoer wordt gelegd. Dat kan een politiecel, een cel van de KMar, een Huis van Bewaring of een uitzetcentrum zijn. Indien de vreemdeling zich in een politiecel of een Huis van Bewaring bevindt, neemt de politie de aanvraag in ontvangst en zendt haar onverwijld door naar de IND. Hiertoe wordt gebruik gemaakt van het model M56. De terzake relevante bescheiden en gegevens worden met de aanvraag meegezonden. De IND beslist onverwijld op de aanvraag en stelt de politie onverwijld in kennis van de inhoud van de beslissing. Indien de vreemdeling zich in een cel van de KMar of een uitzetcentrum bevindt, neemt de KMar de aanvraag in ontvangst en zendt haar onverwijld door naar de IND. De terzake relevante gegevens en bescheiden worden met de aanvraag meegezonden. Hiertoe wordt gebruik gemaakt van het model M56. De IND beslist onverwijld op de aanvraag en stelt de KMar onverwijld in kennis van de inhoud van de beslissing. Voor de specifieke bepalingen ten aanzien van slachtoffers van mensenhandel in bewaring wordt verwezen naar B9/3.1. 
###Aanvraag van vreemdelingen van Australische, Canadese of Nieuw-Zeelandse nationaliteit

De aanvraag tot het verlenen van een verblijfsvergunning regulier voor bepaalde tijd kan ingevolge [artikel 3.101, derde lid, Vb](../../../../../AMvB/vreemdelingenbesluit/2000/BWBR0011825/README.md) worden ingediend bij de Nederlandse vertegenwoordiging in Australië, Canada of Nieuw Zeeland, indien de Australische, Canadese of Nieuw-Zeelandse vreemdeling in het kader van een uitwisselingsprogramma tussen Nederland en een van die landen in Nederland wil verblijven. De aanvraag kan ook in Nederland worden ingediend bij de IND. 
###De aanvraag tot vervanging of vernieuwing van een verblijfsdocument

Aanvragen met betrekking tot het vervangen of het vernieuwen van verblijfsdocumenten om redenen als genoemd in [artikel 4.22 Vb](../../../../../AMvB/vreemdelingenbesluit/2000/BWBR0011825/README.md) kunnen worden toegezonden aan de IND. De aanvrager kan daartoe via het landelijk nummer van de IND telefonisch een aanvraagformulier, aanvragen. Dit aanvraagformulier wordt door het Hoofd van de IND vast gesteld en wordt alleen via de website van de IND ter beschikking gesteld. Dit aanvraagformulier kan vervolgens, volledig ingevuld en voorzien van alle benodigde bescheiden, worden geretourneerd aan de IND. 
###Vastgesteld formulier

De aanvraag tot verlening dan wel verlenging van een verblijfsvergunning regulier wordt schriftelijk ingediend door middel van een formulier, waarvan het model bij ministeriële regeling is vastgesteld. De modellen zijn: 

* model conform [bijlage 13 VV](../../../../../ministeriele-regeling/voorschrift/vreemdelingen/2000/BWBR0012002/README.md) voor de indiening van een aanvraag tot verlening of wijziging van een verblijfsvergunning regulier voor bepaalde tijd in de situatie dat de vreemdeling niet in het bezit is van een geldige mvv;  

* model conform [bijlage 13a, sub 2, VV](../../../../../ministeriele-regeling/voorschrift/vreemdelingen/2000/BWBR0012002/README.md) voor de indiening van een aanvraag tot verlening van een verblijfsvergunning regulier voor bepaalde tijd in de situatie dat de vreemdeling in het bezit is van een geldige mvv;  

* model f [bijlage 13 VV](../../../../../ministeriele-regeling/voorschrift/vreemdelingen/2000/BWBR0012002/README.md) voor de indiening van een aanvraag tot verlenging van de geldigheidsduur van de verblijfsvergunning regulier voor bepaalde tijd;  

* model h [bijlage 13 VV](../../../../../ministeriele-regeling/voorschrift/vreemdelingen/2000/BWBR0012002/README.md) voor de aanvraag tot verlening of wijziging van een verblijfsvergunning regulier voor onbepaalde tijd;  

* model e [bijlage 13 VV](../../../../../ministeriele-regeling/voorschrift/vreemdelingen/2000/BWBR0012002/README.md) voor de indiening van een verzoek om toetsing aan het recht van de Europese gemeenschappen.   
###Het verkrijgen van het aanvraagformulier

Een formulier kan worden verkregen via de website en de infolijn van de IND. Het formulier kan tevens worden afgehaald bij het IND-loket van de desbetreffende IND-locatie. Indien de aanvraag wordt ingediend door middel van een brief die de bewoordingen van het toepasselijke formulier volgt en die alle daarbij gevraagde gegevens omvat, wordt deze – met inachtneming van de overige vereisten – in behandeling genomen. Bij een aanvraag om eerste toelating zal het aanvraagformulier tot verlening van een verblijfsvergunning regulier voor bepaalde tijd na inreis op een geldige mvv, hetzij het aanvraagformulier tot verlening van een verblijfsvergunning regulier voor paalde tijd na inreis zonder geldige mvv, hetzij het aanvraagformulier tot afgifte van een bewijs waaruit het rechtmatig verblijf als gemeenschapsonderdaan blijkt, aan de vreemdeling worden verstrekt. Indien de aanvraag wordt ingediend door middel van een brief die de bewoordingen van het toepasselijke formulier volgt en die alle daarbij gevraagde gegevens omvat, wordt deze – met inachtneming van de overige vereisten – in behandeling genomen. 
###Ondertekening van de aanvraag

De aanvraag wordt ondertekend door de vreemdeling zelf of door diens wettelijk vertegenwoordiger. Als zodanig gelden uitsluitend een ouder, voogd of curator (dus niet een advocaat of zaakwaarnemer). Degene die een aanvraag namens een minderjarig kind wenst in te dienen, toont aan diens wettelijk vertegenwoordiger te zijn. Indien dat niet is aangetoond, geeft de IND een termijn van drie maanden om dat gebrek te herstellen. Dat laatste geschiedt hetzij door een voogdijvoorziening in Nederland, hetzij door de ondertekening van de aanvraag namens het kind door de wettelijk vertegenwoordiger van het kind in het land van herkomst. Indien na afloop van de termijn van drie maanden de wettelijke vertegenwoordiging niet is geregeld en het kind jonger is dan twaalf jaar, wordt de aanvraag buiten behandeling gesteld. Indien het kind twaalf jaar of ouder is, kan genoegen worden genomen met ondertekening door het kind zelf. 
###Vermelding van naam en adres van de aanvrager en dagtekening

De aanvraag bevat in ieder geval de naam en het adres van de vreemdeling, en de dagtekening van de aanvraag (zie [artikel 4:2, eerste lid, Awb](../../../../../wet/algemene/wet/bestuursrecht/BWBR0005537/README.md)). Bij ontvangst van de aanvraag wordt aangetekend op welke datum de aanvraag is ontvangen.     
### 9.2  

####Aanduiding van de beschikking die wordt gevraagd

De vreemdeling geeft onder meer aan welke verblijfsvergunning regulier hij wenst te verkrijgen en voor welk verblijfsdoel hij in Nederland wenst te verblijven (zie [artikel 4:2, eerste lid, Awb](../../../../../wet/algemene/wet/bestuursrecht/BWBR0005537/README.md)). 
###Verblijfsvergunning zonder beperking

Indien de vreemdeling aangeeft op grond van een verblijfsvergunning regulier voor bepaalde tijd zonder beperking in Nederland te willen verblijven, wordt hij door de IND in de gelegenheid gesteld de aanvraag nader aan te vullen met een concreet verblijfsdoel en dat doel nader met gegevens en bescheiden te onderbouwen. De verblijfsvergunning regulier voor bepaalde tijd wordt immers niet zonder beperking verleend, maar altijd onder een beperking die verband houdt met het verblijfsdoel (zie [artikel 14, tweede lid, Vw](../../../../../wet/vreemdelingenwet/2000/BWBR0011823/README.md)). Indien de vreemdeling aangeeft in Nederland te willen verblijven voor een ander regulier doel dan de verblijfsdoelen die in het [Vb](../../../../../AMvB/vreemdelingenbesluit/2000/BWBR0011825/README.md) en de Vc (en eventueel de (voorheen) Tussentijdse Berichten Vc, thans Wijzigingsbesluiten Vc) zijn genoemd, verschaft hij alle benodigde gegevens en bescheiden op grond waarvan hij meent dat aan hem op grond van hetzij een wezenlijk Nederlands belang, hetzij klemmende redenen van humanitaire aard, hetzij internationale verplichtingen, een verblijfsvergunning behoort te worden verleend. 
###Meer verblijfsdoelen

Per aanvraag wordt één verblijfsdoel aangegeven. De verblijfsdoelen zijn genoemd in het [Vb](../../../../../AMvB/vreemdelingenbesluit/2000/BWBR0011825/README.md) (zie [artikel 3.4](../../../../../AMvB/vreemdelingenbesluit/2000/BWBR0011825/README.md) en [3.14 tot en met 3.56 Vb](../../../../../AMvB/vreemdelingenbesluit/2000/BWBR0011825/README.md)) en nader uitgewerkt in B2 en verder van de Vc. Deze opsomming is echter niet limitatief. Indien de vreemdeling aangeeft voor meerdere verblijfsdoelen – bijvoorbeeld voor verblijf in het kader van gezinshereniging en voor het verrichten van arbeid als zelfstandige – in Nederland te willen verblijven, dient hij evenzoveel aanvragen in te dienen. Per aanvraag worden leges geheven. 
###Wijziging verblijfsdoel

Indien de vreemdeling na de indiening van de aanvraag aangeeft, verblijf in Nederland voor een ander doel te wensen, dient hij ingevolge [artikel 3.100 Vb](../../../../../AMvB/vreemdelingenbesluit/2000/BWBR0011825/README.md) een nieuwe aanvraag tot het verlenen van een verblijfsvergunning regulier voor bepaalde tijd in te dienen bij IND (zie [artikel 3.33a VV](../../../../../ministeriele-regeling/voorschrift/vreemdelingen/2000/BWBR0012002/README.md) en B1/9.1.1). In dat geval worden opnieuw leges geheven. De vreemdeling kan desgewenst de eerder ingediende aanvraag schriftelijk intrekken. Intrekking van de aanvraag leidt niet tot restitutie van de leges. De aanvraag om wijziging van de beperking verband houdend met dreiging van eergerelateerd geweld wordt eventueel door tussenkomst van de instelling voor vrouwenopvang schriftelijk ingediend bij de IND, waarna de aanvraag ter verdere afhandeling onmiddellijk wordt doorgeleid naar de contactpersoon mensenhandel/gender van de betreffende IND locatie. De vreemdeling heeft in dit geval niet de verplichting de aanvraag in persoon in te dienen. Slechts indien redelijkerwijs niet van wijziging van het verblijfsdoel kan worden gesproken, hoeft geen nieuwe aanvraag te worden ingediend. 
###Asielgerelateerd verblijfsdoel

In het aanvraagformulier (voor de aanvraag verblijfsvergunning regulier zonder mvv of aanvraag tot wijziging van de verblijfsvergunning) wordt de vreemdeling die verblijf beoogt op asielgerelateerde gronden verwezen naar één van de AC’s in Nederland ter indiening van een aanvraag tot het verlenen van een verblijfsvergunning asiel. Van asielgerelateerde gronden is in ieder geval sprake, indien de vreemdeling zich erop beroept dat hij: 

a. (verdrags)vluchteling is;  

b. gegronde redenen heeft bij uitzetting een reëel risico te lopen om te worden onderworpen aan folteringen, aan onmenselijke of vernederende behandelingen of bestraffingen;  

c. niet kan terugkeren naar het land van herkomst op grond van klemmende redenen van humanitaire aard die verband houden met de redenen van zijn vertrek uit dat land van herkomst; of  

d. niet kan terugkeren naar het land van herkomst, omdat dat van bijzondere hardheid zou zijn in verband met de algehele situatie aldaar.   Indien de vreemdeling desondanks de aanvraag tot verlening van een verblijfsvergunning regulier onderbouwt met asielgerelateerde gronden, wijst de IND hem er schriftelijk op dat deze bij de beoordeling van de reguliere aanvraag buiten beschouwing worden gelaten. De vreemdeling wordt er tevens op gewezen dat hij zich ter indiening van een aanvraag tot verlening van een verblijfsvergunning asiel kan melden bij de aanmeldunit van de vreemdelingenpolitie in Ter Apel in Nederland. Persisteert de vreemdeling ook na deze schriftelijke mededeling nog bij het indienen van een reguliere aanvraag onderbouwd met asielgerelateerde gronden, dan wordt de aanvraag als een aanvraag tot het verlenen van een verblijfsvergunning regulier behandeld. Als gevolg hiervan worden onder meer leges geheven en wordt getoetst aan het bezit van een geldig document voor grensoverschrijding en een geldige mvv. Bij de beoordeling van de aanvraag blijven de asielgerelateerde gronden buiten beschouwing. 
###De ‘afgeleide asielstatus’

De vreemdeling die als gezinslid van een houder van de verblijfsvergunning asiel voor bepaalde tijd in aanmerking komt voor verlening van een verblijfsvergunning asiel op grond van [artikel 29, eerste lid, onder e of f, Vw](../../../../../wet/vreemdelingenwet/2000/BWBR0011823/README.md) dient een daartoe strekkende aanvraag in te dienen bij één van de AC’s in Nederland (zie [C9/2.1.6](../../../../../circulaire/vreemdelingencirculaire/2000/(c)/BWBR0012288/README.md)). Het gaat hierbij om: 

a. de vreemdeling die als echtgenoot of echtgenote of minderjarig kind feitelijk behoort tot het gezin, die dezelfde nationaliteit heeft en gelijktijdig met de hoofdpersoon Nederland is ingereisd of is nagereisd binnen drie maanden, nadat aan de hoofdpersoon de verblijfsvergunning asiel voor bepaalde tijd is verleend (zie [artikel 29, eerste lid, onder e, Vw](../../../../../wet/vreemdelingenwet/2000/BWBR0011823/README.md)); en  

b. de vreemdeling die als partner of als meerderjarig kind zodanig afhankelijk is van de hoofdpersoon, dat hij om die reden behoort tot het gezin, die dezelfde nationaliteit heeft en gelijktijdig met de hoofdpersoon Nederland is ingereisd of is nagereisd binnen drie maanden, nadat aan de hoofdpersoon de verblijfsvergunning asiel voor bepaalde tijd is verleend (zie [artikel 29, eerste lid, onder f, Vw](../../../../../wet/vreemdelingenwet/2000/BWBR0011823/README.md)).   Op deze aanvraag is de gebruikelijke asielprocedure van toepassing. Zo wordt onder meer een eerste en (zonodig) een nader gehoor gehouden.    
### 9.3  

####Onderbouwende gegevens en bescheiden

Bij de indiening van de aanvraag legt de vreemdeling een geldig document voor grensoverschrijding over en verstrekt hij, voorzover redelijkerwijs mogelijk, de gegevens en bescheiden waarmee wordt aangetoond dat aan de voorwaarden wordt voldaan (zie [artikel 4:2, tweede lid, Awb](../../../../../wet/algemene/wet/bestuursrecht/BWBR0005537/README.md), [artikel 3.102, eerste lid, Vb](../../../../../AMvB/vreemdelingenbesluit/2000/BWBR0011825/README.md)). Uitgangspunt is dat de vreemdeling een volledig onderbouwde aanvraag indient. De vreemdeling kan zich voor het indienen van de aanvraag op de hoogte stellen welke gegevens benodigd zijn, door telefonisch of schriftelijk informatie op te vragen, of de vreemdelingenregelgeving dan wel een van de voorlichtingsbrochures te raadplegen. Ook kan hij zich in Nederland met de IND in verbinding stellen. In het buitenland kan hij informatie vragen bij de Nederlandse diplomatieke vertegenwoordiging in zijn land van domicilie. Indien de vreemdeling niet beschikt over een geldig document voor grensoverschrijding, legt hij, voor zover redelijkerwijs mogelijk, gegevens en bescheiden over, waarmee wordt aangetoond dat hij vanwege de regering van het land waarvan hij onderdaan is, niet of niet meer in het bezit van een geldig document voor grensoverschrijding kan worden gesteld. In dat geval legt hij tevens gegevens of bescheiden over omtrent zijn identiteit en nationaliteit. Indien de gegevens of bescheiden in een vreemde taal, anders dan de Franse, Duitse of Engelse taal, zijn gesteld, dient tevens een vertaling (in het Nederlands, Frans, Duits of Engels) te worden verschaft. De vertaling dient te zijn opgesteld door een bij een Nederlandse rechtbank beëdigde tolk/vertaler. 
###Antecedentenverklaring

Aan vreemdelingen van twaalf jaar en ouder die een verblijfsvergunning voor bepaalde tijd aanvragen wordt een antecedentenverklaring ter ondertekening voorgelegd (zie [bijlage 12 VV](../../../../../ministeriele-regeling/voorschrift/vreemdelingen/2000/BWBR0012002/README.md)). Burgers van de EU en hun familieleden, ongeacht hun nationaliteit, mag geen antecedentenverklaring ter ondertekening worden voorgelegd. Hetzelfde geldt voor onderdanen van de EER en Zwitserland en hun familieleden. Voor specifieke bepalingen ten aanzien van de vreemdeling die de Belgische of Luxemburgse nationaliteit bezit wordt verder verwezen naar B10/6.1.2. De originele door de vreemdeling ondertekende antecedentenverklaring(en) wordt/worden zorgvuldig bewaard in de administratie van de IND. De vreemdeling die de antecedentenverklaring niet naar waarheid kan ondertekenen, verschaft gegevens en bescheiden met betrekking tot zijn antecedenten. 
###Gelegaliseerde bescheiden

De vreemdeling draagt zorg voor de legalisatie van buitenlandse stukken betreffende de staat van personen (zie B2). 
###Gelegaliseerde bescheiden uit Somalië

Er is in Somalië geen internationaal erkend gezag. Op die grond worden Somalische autoriteiten en door hen uitgegeven documenten, waaronder bewijsstukken betreffende de staat van personen, door Nederland niet erkend. Zie voor wat betreft documenten voor grensoverschrijding B1/4.2. Legalisatie van documenten betreffende de burgerlijke staat van een persoon geschiedt in het geval van Somalische onderdanen als regel door dezelfde niet erkende autoriteiten en daarom worden ook die documenten door Nederland niet erkend. De circulaire inzake ‘de Legalisatie en verificatie van buitenlandse bewijsstukken betreffende de staat van personen’ van 12 januari 2000, laatstelijk gewijzigd op 15 mei 2006, houdt onder meer in dat houders van een verblijfsvergunning asiel of van een verblijfsvergunning regulier voor bepaalde tijd, die is verleend met vrijstelling van het paspoortvereiste, zijn vrijgesteld van het legalisatievereiste. In aanvulling daarop geldt het volgende. Van vreemdelingen, die op een wijze, als uitgewerkt in B1/4.2 hebben aangetoond dat zij de door hen gestelde identiteit bezitten, alsmede de Somalische nationaliteit, wordt niet geëist dat zij bij de aanvraag van een verblijfsvergunning regulier voor bepaalde tijd (daarom ook niet bij de aanvraag van een mvv) gelegaliseerde documenten betreffende hun burgerlijke staat overleggen. Dit geldt echter alleen voorzover die documenten door Somalische autoriteiten zijn afgegeven. In daarvoor in aanmerking komende gevallen vindt DNA-onderzoek plaats om een gestelde afstammingsrelatie vast te stellen, een en ander overeenkomstig B2/8.5 en B2/8.6 (toepassing DNA-onderzoek). Zie voor wat betreft documenten voor grensoverschrijding B1/4.2 slot.    
### 9.4  

####Specifieke bepalingen procedure verblijfsvergunning bepaalde tijd

### *Inleiding* 

Voor zover in de onderhavige paragraaf niet anders is bepaald, is het bepaalde in B1 onverkort van toepassing. 
### *Enkele handelingen (in hoofdlijnen) inzake de aanvraag tot verlening van een verblijfsvergunning regulier of een aanvraag tot wijziging van de verblijfsvergunning regulier* 

De IND heeft negen loketten verspreid over het hele land (zie B1/9.1.1). Op de website van de IND is te vernemen in welke plaats de vreemdeling zich bij een IND-loket kan melden. Alvorens de aanvraag in persoon te kunnen indienen zal de vreemdeling daartoe eerst telefonisch (0900 - 1234561) een afspraak dienen te maken. 
### *Identificeren van de vreemdeling* 

De vreemdeling kan bij de burgemeester van de gemeente waar hij zijn woon- of verblijfsplaats heeft een Bewijs van Bekendmaking verkrijgen. Het Bewijs van Bekendmaking kan door de burgemeester worden afgegeven in het kader van de inschrijving in de GBA. Ook zonder in het bezit te zijn van een Bewijs van Bekendmaking kan de vreemdeling bij het IND-loket een aanvraag indienen. Door de IND-ambtenaar dient de identiteit van de vreemdeling te worden vastgesteld aan de hand van de vereiste brondocumenten zoals aangegeven in de GBA-wetgeving en, indien voorhanden, het Bewijs van Bekendmaking. De vreemdeling legt hiertoe gegevens of bescheiden over omtrent zijn identiteit en nationaliteit en, indien voorhanden, het Bewijs van Bekendmaking. Indien er een Bewijs van Bekendmaking door de burgermeester waar de vreemdeling zijn woon- of verblijfplaats heeft is afgegeven zijn de hierop vermelde persoonsgegevens leidend. Echter, ingeval het een slachtoffer van dreigend eergerelateerd geweld betreft zoals bedoeld in B20, wordt de identificatie verricht door de korpschef, door tussenkomst van het Landelijk Expertisecentrum Eergerelateerd Geweld van de Nederlandse Politie. 
### *Het innen van de voor de aanvraag verschuldigde leges* 

De procedure inzake de leges staat beschreven in B1/9.6.1. 
### *Aankruisen checklist* 

De IND-ambtenaar kruist op de per verblijfsdoel gespecificeerde checklist aan welke bescheiden bij het indienen van de aanvraag door de vreemdeling zijn overgelegd. De IND-ambtenaar kan de vreemdeling wijzen op de mogelijkheid de ontbrekende bescheiden bij de aanvraag per ommegaande (dezelfde dag nog) over te leggen (bijvoorbeeld een ontbrekende pasfoto, of een salarisstrookje dat de vreemdeling thuis of elders heeft laten liggen en waarvan kan worden verwacht dat de vreemdeling het per ommegaande (alsnog) kan overleggen). Met nadruk zij vermeld dat vorenstaande situatie dient te worden onderscheiden van het bieden van een herstelverzuim en dat het géén inhoudelijke toets met zich meebrengt. Indien de vreemdeling aangeeft de ontbrekende bescheiden niet per ommegaande alsnog te willen overleggen en kenbaar maakt dat hij zijn aanvraag in behandeling wenst te laten nemen, neemt de IND-ambtenaar de aanvraag onverkort in ontvangst. 
### *Verstrekken sticker ‘Verblijfsaantekeningen Algemeen’* 

De IND-ambtenaar verstrekt de sticker ‘Verblijfsaantekeningen Algemeen’ (zie [bijlage 7g VV](../../../../../ministeriele-regeling/voorschrift/vreemdelingen/2000/BWBR0012002/README.md)) aan de vreemdeling ten bewijze van het feit dat de vreemdeling een aanvraag tot verlening van een verblijfsvergunning regulier voor bepaalde tijd of een aanvraag tot wijziging van de verblijfsvergunning regulier voor bepaalde tijd heeft ingediend. De sticker wordt afgegeven voor een duur die één maand korter is dan de geldigheidsduur van het document voor grensoverschrijding van de vreemdeling, met in beginsel een maximumduur van zes maanden. De sticker ‘Verblijfsaantekeningen Algemeen’ wordt, indien het een slachtoffer van dreigend eergerelateerd geweld betreft zoals bedoeld in B20, door de korpschef geplaatst. De sticker ‘Verblijfsaantekeningen Algemeen’ bevat naast de aantekening omtrent het rechtmatig verblijf als bedoeld in [artikel 8, onder f, g, h en i Vw](../../../../../wet/vreemdelingenwet/2000/BWBR0011823/README.md), tevens informatie omtrent de toegang tot de arbeidsmarkt. Met nadruk zij vermeld dat de aantekening omtrent de aanmeldingsplicht alsmede de aantekening omtrent de periodieke meldplicht onverkort door de Korpschef dan wel de ambtenaar belast met het toezicht worden geplaatst. Hiertoe wordt op de sticker ‘Aantekeningen Toezicht’ (zie [bijlage 7j VV](../../../../../ministeriele-regeling/voorschrift/vreemdelingen/2000/BWBR0012002/README.md)) door de Korpschef de datum van de aanmelding en het nummer van het paspoort ingevuld achter de tekst ‘aangemeld op (datum)’. 
### *Verstrekken sticker ‘Verblijfsaantekeningen Gemeenschapsonderdaan’* 

Voor het familielid van de onderdaan van de EU/EER of van Zwitserland dat zelf niet ook afkomstig is uit één van deze lidstaten (met andere woorden het familielid-derdelander van de unieburger) plaatst de IND-ambtenaar de sticker ‘Verblijfsaantekeningen Gemeenschapsonderdaan’ in het geldige document voor grensoverschrijding van de vreemdeling, of voorziet het reisdocument van een zogeheten inlegvel. De sticker of het inlegvel bevat naast de aantekening omtrent het rechtmatig verblijf, tevens informatie omtrent de toegang tot de arbeidsmarkt. 
### *Maken kopieën van originele stukken die aanvrager toont, inclusief geldig document voor grensoverschrijding en brondocumenten* 

De IND-ambtenaar maakt een kopie van het door de vreemdeling overgelegde geldige document voor grensoverschrijding alsmede een kopie van de door de vreemdeling overgelegde originele brondocumenten (zoals geboorteakte en de huwelijksakte). 
### *Uitreiken van het verblijfsdocument* 

De IND-ambtenaar roept de vreemdeling op voor het in ontvangst nemen van het verblijfsdocument. Echter, ingeval het een slachtoffer van dreigend eergerelateerd geweld betreft zoals bedoeld in B20, wordt het verblijfsdocument door de korpschef aan de vreemdeling uitgereikt. Het verblijfsdocument wordt alleen in persoon aan de vreemdeling uitgereikt en – voor zover sprake is van een aanvraag tot wijziging van de verblijfsvergunning – tegen inlevering van het oude verblijfsdocument of tegen overlegging van (een kopie van) een proces-verbaal van aangifte van vermissing van het oude verblijfsdocument. De IND-ambtenaar ziet erop toe dat de vreemdeling in persoon, en bij minderjarigheid in bijzijn van zijn wettelijk vertegenwoordiger, het verblijfsdocument in ontvangst neemt. Ook indien het verblijfsdocument waaruit het rechtmatig verblijf blijkt, nog niet is verstrekt, is er vanaf de bekendmaking van de beschikking sprake van rechtmatig verblijf. 
### *Indien ingevolge artikel 3.33a, vierde lid, VV de aanvraag wordt ingediend bij de IND* 

Indien de aanvraag tot het verlenen van een verblijfsvergunning regulier voor bepaalde tijd ingevolge [artikel 3.33a, vierde lid, VV](../../../../../ministeriele-regeling/voorschrift/vreemdelingen/2000/BWBR0012002/README.md) bij een kantoor van de IND wordt ingediend, is het bepaalde in B1 onverkort van toepassing voor zover in deze paragraaf niet anders is bepaald. Na betaling van de verschuldigde leges vraagt de IND-ambtenaar aan de vreemdeling – voor zover zulks niet reeds blijkt uit het ingevulde aanvraagformulier – op welke mvv-vrijstellingsgrond hij zich beroept dan wel op welke gronden betrokkene meent dat sprake is van een zodanig bijzonder geval dat vasthouden aan het mvv-vereiste zou getuigen van een bijzondere hardheid (de hardheidsclausule ex [artikel 3.71, vierde lid, Vb](../../../../../AMvB/vreemdelingenbesluit/2000/BWBR0011825/README.md)) indien en voor zover betrokkene zich daarop beroept. Conform het bepaalde in B1/4.1.1 dient betrokkene reeds bij het indienen van de aanvraag het verzoek om mvv- vrijstelling met feiten en omstandigheden te onderbouwen en van die feiten en omstandigheden tenminste een begin van bewijs te leveren. Indien de aangevoerde feiten en omstandigheden reeds op voorhand niet kunnen leiden tot vrijstelling van het mvv-vereiste, zal de IND-ambtenaar direct ter plaatse een afwijzende beschikking uitreiken aan betrokkene. Indien de aangevoerde feiten en omstandigheden daartoe aanleiding geven, zal de vreemdeling in de gelegenheid worden gesteld het beroep op de mvv-vrijstelling (alsnog) nader te onderbouwen met bescheiden of anderszins. Indien de aanvraag niet meteen ter plaatse kan worden afgedaan omdat nader onderzoek aangewezen is, zal de IND-ambtenaar de vreemdeling de Sticker ‘Verblijfsaantekeningen Algemeen’ (zie [bijlage 7g VV](../../../../../ministeriele-regeling/voorschrift/vreemdelingen/2000/BWBR0012002/README.md)) verstrekken ten bewijze van het feit dat de vreemdeling rechtmatig verblijf heeft gedurende de behandeling van de aanvraag. De IND-ambtenaar maakt tevens ten behoeve van de aanvrager een kopie van de pagina van het aanvraagformulier waarop de persoonsgegevens van de aanvrager alsmede diens handtekening staan vermeld. Deze kopie wordt gewaarmerkt en vervolgens overhandigd aan de vreemdeling. Voor zover de vreemdeling nog geen onderzoek naar TBC aan de ademhalingsorganen heeft ondergaan en hij daarvan evenmin is vrijgesteld, verwijst de IND-ambtenaar de vreemdeling door naar de meest nabij gelegen GG&GD met gebruikmaking van het TBC-formulier (zie [bijlage 13 VV](../../../../../ministeriele-regeling/voorschrift/vreemdelingen/2000/BWBR0012002/README.md)). 
### *Indiening van de aanvraag door tussenkomst van een instelling voor hoger onderwijs bij de IND* 

Indien de aanvraag tot het verlenen van een verblijfsvergunning regulier onder de beperking verband houdend met studie aan het hoger onderwijs of voorbereidend jaar door tussenkomst van een instelling voor hoger onderwijs bij een kantoor van de IND wordt ingediend, is het bepaalde in B1 onverkort van toepassing voor zover in deze paragraaf niet anders is bepaald. De aanvraag tot verlening van een verblijfsvergunning regulier voor bepaalde tijd onder de beperking studie aan het hoger onderwijs of een voorbereidend jaar kan door de vreemdeling schriftelijk, door tussenkomst van de instelling voor hoger onderwijs als bedoeld in [artikel 3.18a VV](../../../../../ministeriele-regeling/voorschrift/vreemdelingen/2000/BWBR0012002/README.md), worden ingediend bij de IND. De vreemdeling vult met hulp van de onderwijsinstelling het aanvraagformulier in en ondertekent de aanvraag. De onderwijsinstelling stuurt het aanvraagformulier door naar de IND. Als voorwaarde hiervoor geldt dat de instelling voor hoger onderwijs een convenant heeft afgesloten met de IND. Na ontvangst van het aanvraagformulier ontvangt de onderwijsinstelling namens de vreemdeling een ontvangstbevestiging van de IND. Deze ontvangstbevestiging geldt voor de vreemdeling als een bewijs van rechtmatig verblijf als bedoeld in [artikel 9 Vw](../../../../../wet/vreemdelingenwet/2000/BWBR0011823/README.md). Indien de vreemdeling gedurende de behandeltijd van de aanvraag toch een verblijfssticker nodig heeft kan hij hiertoe een afspraak maken via de afsprakenlijn van de IND. Op vertoon van de ontvangstbevestiging ontvangt de vreemdeling, op voorwaarde dat de leges zijn voldaan, een verblijfssticker in het paspoort. 
### *Langdurig ingezetenen* 

Ingevolge [artikel 3.103a Vb](../../../../../AMvB/vreemdelingenbesluit/2000/BWBR0011825/README.md) doet de Minister, indien een verblijfsvergunning als bedoeld in [artikel 14 Vw](../../../../../wet/vreemdelingenwet/2000/BWBR0011823/README.md) (niet) wordt verleend aan of verlengd dan wel wordt ingetrokken, van een vreemdeling die houder is van een door een andere EU-lidstaat, afgegeven EG-verblijfsvergunning voor langdurig ingezetenen, mededeling aan de autoriteiten van die staat (zie B17/6). Het koppelingsbureau van de IND fungeert in dergelijke gevallen als contactpunt voor het verstrekken en ontvangen van informatie (zie B17/6).   
### 9.4.1  

####Verlenging verblijfsvergunning regulier (on)bepaalde tijd

Voor zover in de onderhavige paragraaf niet anders is bepaald, is het bepaalde in hoofdstuk B1 onverkort van toepassing. 
###Schriftelijke aanvraag

Zie B1/9.1.1. 
###Het verkrijgen van het aanvraagformulier verlenging geldigheidsduur verblijfsvergunning regulier voor bepaalde tijd

De IND zendt de vreemdeling drie maanden vóór de expiratie van de verblijfsvergunning een aanvraagformulier toe, waarmee de vreemdeling kan verzoeken om verlenging van de geldigheidsduur van zijn verblijfsvergunning regulier voor bepaalde tijd. Met nadruk zij vermeld dat het voorgaande niet af doet aan de eigen verantwoordelijkheid van de vreemdeling voor de tijdige indiening van de aanvraag. Bij een niet-tijdige indiening van de verlengingsaanvraag komt dan ook geen betekenis toe aan de omstandigheid dat de vreemdeling onverhoopt niet door de IND is gewezen op het feit dat zijn vergunning afloopt. Het aanvraagformulier tot verlenging van de geldigheidsduur van een verblijfsvergunning regulier voor bepaalde tijd en tot verlening van een verblijfsvergunning regulier voor onbepaalde tijd kan worden verkregen via het landelijk telefoonnummer van de IND. 
###Plaats van indienen van een aanvraag tot verlenging van de geldigheidsduur van een verblijfsvergunning regulier voor bepaalde tijd en een aanvraag tot verlening van een verblijfsvergunning regulier voor onbepaalde tijd

Het aanvraagformulier tot verlenging van de geldigheidsduur van een verblijfsvergunning regulier voor bepaalde tijd en de aanvraag tot verlening van een verblijfsvergunning regulier voor onbepaalde tijd wordt volledig ingevuld en voorzien van alle benodigde bescheiden rechtstreeks aan de IND verzonden (zie [artikelen 3.33 b](../../../../../ministeriele-regeling/voorschrift/vreemdelingen/2000/BWBR0012002/README.md) en [3.33 c VV](../../../../../ministeriele-regeling/voorschrift/vreemdelingen/2000/BWBR0012002/README.md)). 
###Samenloop aanvraag tot verlenging van de geldigheidsduur van een verblijfsvergunning regulier voor bepaalde tijd en aanvraag tot wijziging van de verblijfsvergunning regulier

Indien sprake is van een gelijktijdig met de verlengingsaanvraag ingediende aanvraag tot wijziging van de beperking waaronder de verblijfsvergunning regulier voor bepaalde tijd is verleend, wordt de vreemdeling door de IND zonodig verzocht om nadere informatie te verstrekken. Het gaat hier immers in wezen om een nieuwe aanvraag en niet zozeer om verlenging van de op grond van een andere beperking verleende verblijfsvergunning. Doorgaans zal ten behoeve van deze nieuwe aanvraag andere informatie nodig zijn dan waarover de IND al beschikt en die zonodig in het kader van de aanvraag tot verlenging van de geldigheidsduur van de verblijfsvergunning regulier voor bepaalde tijd kan worden aangevuld. 
###Overleggen van originele bescheiden

De procedure ter zake van de aanvraag tot verlenging van de geldigheidsduur van een verblijfsvergunning regulier voor bepaalde tijd, alsmede de aanvraag tot verlening van een verblijfsvergunning regulier voor onbepaalde tijd, betreft in beginsel een geheel en al schriftelijke procedure. De aanvraag wordt in beginsel niet in persoon ingediend, doch voorzien van alle relevante gegevens en bescheiden rechtstreeks naar de IND gezonden. Ingeval van een niet in persoon ingediende aanvraag zal de vreemdeling veelal gegevens en bescheiden in kopie overleggen en niet in origineel. Ingevolge het bepaalde in [artikel 3.102, tweede lid, Vb](../../../../../AMvB/vreemdelingenbesluit/2000/BWBR0011825/README.md) toont de vreemdeling op verzoek van de Minister de originele gegevens en bescheiden. 
###Leges

De leges die verschuldigd zijn voor de afdoening van een aanvraag tot verlenging van de geldigheidsduur van een verblijfsvergunning regulier voor bepaalde tijd alsmede voor de afdoening van een aanvraag tot verlening van een verblijfsvergunning regulier voor onbepaalde tijd worden namens de Minister door de IND geïnd. De procedure terzake van het innen van de leges is in B1/9.6.1 meer uitgebreid beschreven. 
###Verstrekken van de sticker ‘Verblijfsaantekeningen Algemeen’

De vreemdeling aan wie het is toegestaan na het verstrijken van de geldigheidsduur van de verblijfsvergunning regulier voor bepaalde tijd in Nederland te verblijven, hangende de beslissing op een door hem ingediende aanvraag tot verlenging van de geldigheidsduur van zijn verblijfsvergunning, kan ten bewijze van dit rechtmatig verblijf een sticker ‘Verblijfsaantekeningen Algemeen’ ([bijlage 7g VV](../../../../../ministeriele-regeling/voorschrift/vreemdelingen/2000/BWBR0012002/README.md)) verkrijgen. Op de sticker worden de datum en het nummer van het paspoort ingevuld achter de tekst ‘verlenging aangevraagd voor de geldigheidsduur op’ of na de tekst ‘aanvraag ingediend om een verblijfsvergunning’. Ter verkrijging van deze sticker dient de vreemdeling zich uitsluitend vooraf telefonisch aan te melden bij de IND via het landelijk telefoonnummer. Vervolgens bepaalt een ambtenaar van de IND de tijd en locatie waar de sticker kan worden verkregen. Het vorenstaande is tevens van toepassing op de vreemdeling die in afwachting is van een beslissing op een door hem ingediende aanvraag tot verlening van een verblijfsvergunning regulier voor onbepaalde tijd. De sticker ‘Verblijfsaantekeningen Algemeen’ ([bijlage 7g VV](../../../../../ministeriele-regeling/voorschrift/vreemdelingen/2000/BWBR0012002/README.md)) bevat tevens informatie omtrent de toegang tot de arbeidsmarkt. Het is van belang dat de IND de vreemdeling wijst op de rechten die voortvloeien uit deze informatie omtrent de toegang tot de arbeidsmarkt van de vreemdeling. 
###Het uitreiken van het verblijfsdocument

De IND roept de vreemdeling op voor het in ontvangst nemen van het verblijfsdocument. Het verblijfsdocument wordt alleen in persoon aan de vreemdeling uitgereikt en tegen inlevering van het oude verblijfsdocument of tegen overlegging van (een kopie van) een proces-verbaal van aangifte van vermissing van het oude verblijfsdocument. De IND ziet er op toe dat de vreemdeling in persoon, en bij minderjarigheid in bijzijn van zijn wettelijk vertegenwoordiger, het verblijfsdocument in ontvangst neemt. Indien de aanvraag tot verlenging van de geldigheidsduur van de verblijfsvergunning regulier wordt afgewezen, wordt het verblijfsdocument door de Korpschef ingenomen zodra deze beslissing in rechte onaantastbaar is geworden.     
### 9.5  

####De aanvraag vervanging of vernieuwing verblijfsdocument

###Inleiding

De houder van een verblijfsvergunning regulier voor onbepaalde tijd waarvan de geldigheidsduur van het verblijfsdocument afloopt, wordt analoog aan de procedure zoals omschreven in B1/9.4.1 door de IND gewezen op de mogelijkheid om dit document te vernieuwen door middel van het indienen van het aanvraagformulier. In welke gevallen tot vervanging van het document wordt overgegaan is opgenomen in [artikel 4.22 Vb](../../../../../AMvB/vreemdelingenbesluit/2000/BWBR0011825/README.md). 
###Schriftelijke aanvraag

De aanvraag tot vervanging of vernieuwing van het verblijfsdocument wordt schriftelijk ingediend door middel van het daartoe bestemde formulier. Indien de vreemdeling mondeling aangeeft een aanvraag in te willen dienen, wordt hij door de IND in de gelegenheid gesteld alsnog een schriftelijke aanvraag in te dienen. 
###Verkrijgen van het aanvraagformulier tot vervanging of vernieuwing van het verblijfsdocument

Een formulier voor een aanvraag tot vervanging of vernieuwing van het verblijfsdocument kan telefonisch via het landelijke telefoonnummer van de IND worden verkregen. 
###Plaats van indienen van de aanvraag tot vervanging of vernieuwing van het verblijfsdocument

De aanvraag tot vervanging of vernieuwing van het verblijfsdocument wordt rechtstreeks naar de IND gezonden. Het aanvraagformulier, volledig ingevuld en voorzien van alle benodigde bescheiden, dient naar de IND te Zwolle te worden gezonden. 
###Het uitreiken van het verblijfsdocument

De IND roept de vreemdeling op voor het in ontvangst nemen van het verblijfsdocument. Het verblijfsdocument wordt alleen in persoon aan de vreemdeling uitgereikt en tegen inlevering van het oude verblijfsdocument of tegen overlegging van (een kopie van) een proces-verbaal van aangifte van vermissing van het oude verblijfsdocument. De IND ziet er op toe dat de vreemdeling in persoon, en bij minderjarigheid in bijzijn van zijn wettelijk vertegenwoordiger, het verblijfsdocument in ontvangst neemt.    
### 9.6  

####Leges

Ingevolge [artikel 24, tweede lid, Vw](../../../../../wet/vreemdelingenwet/2000/BWBR0011823/README.md) is de vreemdeling leges verschuldigd voor de afdoening van een aanvraag in door de Minister te bepalen gevallen en volgens door die Minister te geven regels. Tevens kan de Minister bepalen dat de vreemdeling voor de afgifte van documenten waaruit het rechtmatig verblijf blijkt leges verschuldigd is. De Minister heeft van deze bevoegdheden gebruik gemaakt bij de [artikelen 3.34 en verder VV](../../../../../ministeriele-regeling/voorschrift/vreemdelingen/2000/BWBR0012002/README.md). Terzake van de afdoening van een aanvraag worden leges geheven: 

* tot het verlenen van een verblijfsvergunning regulier voor bepaalde tijd;  

* tot het wijzigen van een verblijfsvergunning regulier voor bepaalde tijd;  

* tot het verlengen van een verblijfsvergunning regulier voor bepaalde tijd;  

* tot het verlenen of wijzigen van een verblijfsvergunning regulier voor onbepaalde tijd.   De vreemdeling is leges verschuldigd per aanvraag. Indien de vreemdeling tegelijkertijd twee of meer aanvragen indient, worden daarom evenzo vaak leges geheven. De leges zijn verschuldigd ongeacht de beslissing op de aanvraag. Indien de leges niet worden voldaan, wordt de aanvraag buiten behandeling gesteld (zie [artikel 24, tweede lid, Vw](../../../../../wet/vreemdelingenwet/2000/BWBR0011823/README.md)). Indien een ouder, althans wettelijk vertegenwoordiger, één aanvraag indient (mede) ten behoeve van een of meer minderjarige vreemdelingen, wordt het totaal van de per vreemdeling verschuldigde leges ineens geheven. Het legestarief terzake van de afdoening van de aanvraag tot het verlenen van de verblijfsvergunning regulier voor bepaalde tijd van vreemdelingen die in het bezit zijn van een mvv voor hetzelfde verblijfsdoel als waarvoor de verblijfsvergunning wordt aangevraagd, is vastgelegd in [artikel 3.34, eerste lid, Vw](../../../../../ministeriele-regeling/voorschrift/vreemdelingen/2000/BWBR0012002/README.md). De leges terzake van de afdoening van de aanvraag tot het verlenen van de verblijfsvergunning regulier voor bepaalde tijd van vreemdelingen die niet over een mvv beschikken, van vreemdelingen die een mvv hebben voor een ander verblijfsdoel dan waarvoor de reguliere verblijfsvergunning wordt aangevraagd en van vreemdelingen die om wijziging van de verblijfsvergunning regulier voor bepaalde tijd vragen, zijn afhankelijk van het beoogde verblijfsdoel. De leges bedragen zijn vastgelegd in het [VV](../../../../../ministeriele-regeling/voorschrift/vreemdelingen/2000/BWBR0012002/README.md). Voor een overzicht van de verschillende legesbedragen zie ook de IND website. De toepasselijke legestarieven zijn voor: 

* gezinshereniging en gezinsvorming en familiebezoek vastgelegd in [artikel 3.34, tweede lid, onder b, VV](../../../../../ministeriele-regeling/voorschrift/vreemdelingen/2000/BWBR0012002/README.md);  

* arbeid, studie, verblijf in het kader van uitwisseling en au pair vastgelegd in [artikel 3.34, tweede lid, onder a, VV](../../../../../ministeriele-regeling/voorschrift/vreemdelingen/2000/BWBR0012002/README.md);  

* kennismigrant vastgelegd in [artikel 3.34, tweede lid, VV](../../../../../ministeriele-regeling/voorschrift/vreemdelingen/2000/BWBR0012002/README.md);  

* een gezinslid en een in Nederland geboren kind en de overige verblijfsdoelen vastgelegd in [artikel 3.34, tweede lid onder d, VV](../../../../../ministeriele-regeling/voorschrift/vreemdelingen/2000/BWBR0012002/README.md);  

* de overige verblijfsdoelen, vastgelegd in [artikel 3.34, tweede lid, VV](../../../../../ministeriele-regeling/voorschrift/vreemdelingen/2000/BWBR0012002/README.md);  

* [artikel 8 Remigratiewet](../../../../../wet/remigratiewet/BWBR0010424/README.md) en verblijf in het kader van Working Holiday Scheme, Working Holiday Programme en Young Workers Exchange Programme vastgelegd in [artikel 3.34a VV](../../../../../ministeriele-regeling/voorschrift/vreemdelingen/2000/BWBR0012002/README.md);  

* EU en EER vastgelegd in [artikel 3.34h VV](../../../../../ministeriele-regeling/voorschrift/vreemdelingen/2000/BWBR0012002/README.md).   
### *Gezinshereniging of gezinsvorming* 

Voor het afdoen van aanvragen tot het verlenen van een verblijfsvergunning regulier met het oog op gezinshereniging of gezinsvorming kunnen twee legestarieven van toepassing zijn: een standaardtarief conform [artikel 3.34, tweede lid, onder b, VV](../../../../../ministeriele-regeling/voorschrift/vreemdelingen/2000/BWBR0012002/README.md) en een gezinstarief conform artikel 3.34, tweede lid, onder c of d, VV. Het gezinstarief is van toepassing indien meerdere aanvragen tot het verlenen van een verblijfsvergunning voor gezinshereniging of gezinsvorming voor verblijf bij dezelfde hoofdpersoon, gelijktijdig worden ingediend. Zo is in het geval dat twee of meer vreemdelingen gelijktijdig een aanvraag indienen tot het verlenen van een verblijfsvergunning met het oog op gezinshereniging of gezinsvorming met een in Nederland verblijvende persoon, één van de aanvragers het standaardtarief verschuldigd en betalen de andere aanvragers het gezinstarief (artikel 3.34, tweede lid, onder d, VV). In het geval dat één of meer vreemdelingen gelijktijdig met de vreemdeling, bij wie zij in Nederland in het kader van gezinshereniging of gezinsvorming willen verblijven, een aanvraag indienen tot het verlenen van een verblijfsvergunning in het kader van gezinshereniging of gezinsvorming, betalen zij het gezinstarief. De vreemdeling, bij wie deze gezinsleden verblijf beogen, betaalt het tarief conform het door hem beoogde verblijfsdoel (artikel 3.34, tweede lid, onder c, VV). Voor het afdoen van aanvragen tot het verlenen van een verblijfsvergunning regulier voor bepaalde tijd aan in Nederland uit een ouder, die in het bezit is van een verblijfsvergunning, geboren kinderen is het tarief van artikel 3.34, tweede lid, onder e, VV van toepassing. 
###Artikel 8 EVRM

Een vreemdeling die een aanvraag indient tot het verlenen van een verblijfsvergunning onder een beperking verband houdend met gezinshereniging of gezinsvorming, kan desgevraagd ontheven worden van de verplichting om de voor het afdoen van de aanvraag verschuldigde leges te betalen. Voorwaarde om voor vrijstelling in aanmerking te komen, is dat hij een gerechtvaardigd beroep doet op artikel 8 EVRM. Ten behoeve van ontheffing van het legesvereiste wordt een beroep op artikel 8 EVRM gerechtvaardigd geacht indien verblijf in het kader van gezinshereniging of gezinsvorming wordt beoogd. De hoofdpersoon bij wie de vreemdeling verblijf beoogt, dient door middel van het overleggen van bewijsstukken omtrent zijn financiële situatie aan te tonen dat hij niet over middelen kan beschikken om de leges te voldoen en dat hij de afgelopen drie jaren alles in het werk heeft gesteld om over de vereiste middelen te kunnen beschikken. Tevens dient hij aannemelijk te maken dat hij op korte termijn noch zelf zal kunnen beschikken over de middelen om de leges te voldoen, noch deze kan verwerven bij personen in zijn naaste omgeving waarvan redelijkerwijs kan worden verwacht dat deze de vergoeding voor de belanghebbende betalen, zoals de partner, familieleden of andere in aanmerking komende derden. Het onvermogen met betrekking tot legesbetaling dient bij de indiening van de aanvraag te worden aangetoond aan de hand van bewijsstukken. De vreemdeling dient te overleggen een inkomensverklaring van de raad voor rechtsbijstand op grond van [artikel 7, tweede lid, onder d, Wet op de rechtsbijstand](../../../../../wet/wet/op/de/rechtsbijstand/BWBR0006368/README.md), ten behoeve van de hoofdpersoon bij wie de vreemdeling verblijf beoogt. Daarnaast dient de vreemdeling bewijsstukken te overleggen met betrekking tot de inspanningen van zichzelf en van de hoofdpersoon die de afgelopen drie jaar zijn verricht om financiële middelen te verwerven. Ook dient de vreemdeling aannemelijk te maken dat noch hij noch de hoofdpersoon op korte termijn in het bezit zullen raken van financiële middelen waarmee de verschuldigde leges kunnen worden voldaan, waarbij ook aannemelijk moet worden gemaakt dat daartoe evenmin een beroep gedaan kan worden op familieleden of in aanmerking komende derden. Indien de vreemdeling bij het doen van de aanvraag om een verblijfsvergunning voor gezinshereniging of gezinsvorming een beroep op vrijstelling van de leges doet maar niet heeft aangetoond niet te (kunnen) beschikken over financiële middelen om de verschuldigde leges te betalen, wordt hem herstel verzuim geboden zodat hij dat alsnog kan aantonen en wordt hem tegelijkertijd de gelegenheid geboden om de verschuldigde leges te voldoen. Indien de vreemdeling niet alsnog heeft aangetoond dat hij de verschuldigde leges niet kan betalen en evenmin leges heeft betaald, krijgt hij nog éénmaal de gelegenheid om de leges te voldoen. Indien de vreemdeling vervolgens niet de verschuldigde leges betaalt, wordt de aanvraag buiten behandeling gesteld. Indien voornoemde stukken zijn overgelegd en de beoordeling ervan tot het oordeel leidt dat de vreemdeling, ook niet met behulp van derden, in staat is, noch op korte termijn in staat zal zijn, om de verschuldigde leges te voldoen, wordt de aanvraag in behandeling genomen zonder dat de vreemdeling leges is verschuldigd. Ook geldt de mogelijkheid van vrijstelling van leges in het geval van een aanvraag tot het verlengen van de verblijfsvergunning van de vreemdeling die verblijf heeft onder de beperking ‘uitoefenen van het gezinsleven conform artikel 8 EVRM’ en die bij de aanvraag om het verlengen van de verblijfsvergunning aantoont dat hij vanaf de datum van het verlenen van de verblijfsvergunning alles in het werk heeft gesteld om over voldoende middelen te beschikken. 
### *Vrijstellingen* 

De volgende categorieën vreemdelingen zijn vrijgesteld van de verplichting om leges te voldoen ter afdoening van een aanvraag tot het verlenen van een verblijfsvergunning. Het betreft niet-geprivilegieerd militair en niet-geprivilegieerd burgerpersoneel, alsmede slachtoffers van mensenhandel en hun minderjarige kinderen die feitelijk tot het gezin behoren en daartoe reeds in het land van herkomst feitelijk behoorden en die onder het gezag van de hoofdpersoon staan, alsmede slachtoffersvan dreigend eergerelateerd geweld en hun minderjarige kinderen. Tevens zijn vrijgesteld vreemdelingen die blijkens een schriftelijke verklaring van de Minister in aanmerking komen voor een verblijfsvergunning in het kader van het buiten de schuld van de vreemdeling niet kunnen vertrekken uit Nederland, dan wel voor een verblijfsvergunning voor een ander verblijfsdoel dan genoemd [artikel 3.4, eerste lid, Vb](../../../../../AMvB/vreemdelingenbesluit/2000/BWBR0011825/README.md); de vreemdeling die een aanvraag in dient in het kader van verblijf als slachtoffer van mensenhandel of als slachtoffer van huiselijk geweld onder de beperking ‘conform beschikking Minister’ en zijn minderjarige kinderen. Daarnaast zijn vreemdelingen die op grond van Richtlijn 2001/55 de status van tijdelijk beschermde hebben ontheven van de legesplicht in het geval deze vreemdeling een aanvraag doet tot het verlenen van een verblijfsvergunning regulier voor bepaalde tijd voor het verrichten van arbeid in loondienst of arbeid als zelfstandige. 
### *Verlenging* 

Het legestarief ter zake van de afdoening van de aanvraag tot het verlengen van de verblijfsvergunning regulier voor bepaalde tijd is vastgelegd in de aanhef van [artikel 3.34d VV](../../../../../ministeriele-regeling/voorschrift/vreemdelingen/2000/BWBR0012002/README.md), ongeacht de gevraagde duur van de verlenging en ongeacht de leeftijd van de vreemdeling. De leges ter zake van de afdoening van de aanvraag tot het verlengen van de verblijfsvergunning regulier voor studie is vastgelegd in artikel 3.34d, onder a, VV. Artikel 3.34d, onder b, VV bepaalt de leges in het geval van aanvragen tot het verlengen van de verblijfsvergunning voor gezinshereniging met de beperking ‘(verruimde) gezinshereniging bij ouder(s)’. De toepassing van het gezinstarief bij verlengingsaanvragen is niet afhankelijk van de vraag of er sprake is van meerdere gelijktijdig ingediende aanvragen. Alle – individueel ingediende – verlengingsaanvragen voor het verblijfsdoel gezinshereniging, met de beperking ‘(verruimde) gezinshereniging bij ouder(s)’, komen voor het gezinstarief in aanmerking. De leges ter zake van de afdoening van de aanvraag tot het verlengen van de verblijfsvergunning regulier voor het doorbrengen van verlof, van werknemers op een mijnbouwinstallatie op het continentaal plat, is vastgelegd in [artikel 3.34d, onder a, VV](../../../../../ministeriele-regeling/voorschrift/vreemdelingen/2000/BWBR0012002/README.md). 
### *Cumulatie van legesheffingen* 

Indien gelijktijdig aanvragen worden gedaan tot het verlengen en het wijzigen van een verblijfsvergunning regulier voor bepaalde tijd, zijn ter afdoening van de aanvraag tot het verlengen van de vergunning geen leges verschuldigd, zodat dan slechts ter afdoening van de aanvraag tot het wijzigen van de vergunning leges zijn verschuldigd. Daarbij wordt gedacht aan gevallen waarin de wijziging zinloos zou zijn als niet tevens tot verlenging van de geldigheidsduur van de verblijfsvergunning zou worden overgegaan, met name aan het einde van de looptijd van de vergunning. In die gevallen wordt een cumulatieve legesheffing ter afdoening van twee aanvragen die met hetzelfde verband houden, namelijk voortzetting van het verblijf, maar voor een gewijzigd doel, onwenselijk geacht. Deze regeling is vooral getroffen met het oog op vreemdelingen die behoren tot de groep van al dan niet mishandelde vrouwen dan wel slachtoffers van mensenhandel, die vragen om verlenging van hun verblijfsvergunning en gelijktijdig tevens om wijziging in ‘voortgezet verblijf’. Deze regeling is echter niet tot die beide groepen beperkt. Tevens kan worden gedacht aan bijvoorbeeld studenten, die wijziging vragen van ‘de voorbereiding op studie’ in ‘het volgen van studie’ of in ‘arbeid in loondienst’, voor verblijf in het kader van gezinsvorming of ‘voortgezet verblijf’. Indien gelijktijdig aanvragen worden gedaan tot het verlengen van een verblijfsvergunning regulier voor bepaalde tijd en het verlenen van een verblijfsvergunning voor onbepaalde tijd regulier, zijn ter afdoening van de aanvraag tot het verlengen van de vergunning geen leges verschuldigd, zodat dan slechts ter afdoening van de aanvraag voor het verlenen van de verblijfsvergunning voor onbepaalde tijd leges zijn verschuldigd. Indien echter op de datum van ontvangst van de gelijktijdige aanvragen de vergunning, waarvan verlenging wordt gevraagd, nog een jaar of meer geldig is, geldt deze regeling niet. De termijn waartegen verlenging dient plaats te vinden bedraagt immers als hoofdregel een jaar. Op een dergelijke termijn kan bezwaarlijk worden gesproken van cumulatie van legesheffingen. In de situatie dat een vreemdeling, aan wie verblijf is toegestaan voor verblijf bij partner, met die partner in het huwelijk is getreden, kan redelijkerwijs niet van een wijziging (van het verblijfsdoel) worden gesproken en behoeft geen aanvraag om wijziging te worden gedaan, ter afdoening waarvan leges zouden zijn verschuldigd. Daarom is deze regeling evenmin in die situatie van toepassing. In dergelijke gevallen wordt het huwelijk uiteraard wel geregistreerd in het informatiesysteem van de IND en wordt bij de afgifte van het nieuwe verblijfsdocument wel als beperking verblijf bij echtgenoot vermeld.   
### 9.6.1  

####Procedure leges

### *Procedure bij de aanvraag bij de IND tot het verlenen van een verblijfsvergunning regulier voor bepaalde tijd of tot het wijzigen van de verblijfsvergunning* 

Bij het in ontvangst nemen van de aanvraag tot het verlenen of het wijzigen van een verblijfsvergunning bepaalt de IND-ambtenaar de voor de aanvraag geldende leges. De vreemdeling wordt in de gelegenheid gesteld in persoon de verschuldigde leges per kas of per pin ter plekke aan de kas te voldoen. De vreemdeling dient het verschuldigde bedrag in één keer te voldoen. Betaling in termijnen is niet mogelijk. Na betaling van het verschuldigde bedrag ontvangt de vreemdeling een betalingsbewijs. Indien de vreemdeling het verschuldigde legesbedrag niet ter plekke per kas of per pin heeft voldaan, stelt de IND-ambtenaar de vreemdeling ingevolge het bepaalde in [artikel 4:5 van de Awb](../../../../../wet/algemene/wet/bestuursrecht/BWBR0005537/README.md) mondeling in de gelegenheid om het verzuim te herstellen en alsnog ter plekke de verschuldigde leges per kas of pinbetaling te voldoen. In dat geval is er geen reden om langer herstel verzuim te verlenen dan het tijdsverloop dat in de regel gemoeid is met de handeling van kas- of pinbetaling. Als betrokkene geen gebruik maakt van de hem geboden gelegenheid om het verschuldigde legesbedrag alsnog te voldoen, en de vreemdeling persisteert om zijn aanvraag in te dienen, wordt de aanvraag direct ter plaatse door de IND-ambtenaar buiten behandeling gesteld. De aanzegging tot legesbetaling valt niet onder het beschikkingsbegrip. Tegen de beschikking tot buitenbehandelingstelling van de aanvraag, die volgt als geen leges worden voldaan, kan een bezwaarschrift worden ingediend. In gevallen waarin – na een voor de vreemdeling onaantastbaar geworden (ongunstige) beschikking – een aanvraag wordt gedaan om alsnog een voor de vreemdeling gunstige beschikking te verkrijgen, is sprake van een nieuwe aanvraag in de zin van [artikel 4:6 Awb](../../../../../wet/algemene/wet/bestuursrecht/BWBR0005537/README.md), ter zake waarvan (wederom) leges zijn verschuldigd. Ten aanzien van de procedure die gevolgd wordt indien de aanvraag tot het verlenen van een verblijfsvergunning regulier voor bepaalde tijd in het kader van studie aan een instelling voor hoger onderwijs of voorbereidend jaar door tussenkomst van de onderwijsinstelling wordt ingediend bij de IND, geldt het volgende. Betaling van de door de betrokken vreemdeling verschuldigde leges vindt plaats door de instelling voor hoger onderwijs als bedoeld in artikel 3.18a VV door middel van een automatisch incasso. Een machtiging tot automatisch incasso wordt door de instelling voor hoger onderwijs bij elke individuele aanvraag afgegeven. Ten behoeve van het automatisch incasso geeft de onderwijsinstelling een Nederlands bankrekeningnummer op. 
### *Procedure legesinning mvv* 

Over de legesinning in het geval van aanvragen tot het verlenen van een mvv zijn door de IND afspraken gemaakt met het ministerie van BuZa. De leges voor het behandelen van een mvv-aanvraag worden geheven namens de Minister van BuZa en zijn opgenomen in de Regeling op de Consulaire Tarieven. De afspraken houden in dat de voor het behandelen van een mvv-aanvraag verschuldigde leges door de vreemdeling gestort of overgeboekt worden op een rekeningnummer van de IND in Nederland. De IND verrekent de ontvangen legesbedragen met het ministerie van BuZa. Tevens wordt in het kader van een verzoek om advies aan de referent van de vreemdeling, ten behoeve van wie een positief advies is afgegeven, de mogelijkheid geboden om de leges die verschuldigd zijn voor de door de vreemdeling in te dienen mvv-aanvraag, te voldoen. Als de referent niet bereid is de leges te voldoen, dient de vreemdeling in het kader van de aanvraagprocedure voor het verlenen van een mvv de verschuldigde leges op de bovenomschreven wijze te voldoen. In het kader van verblijf als kennismigrant alsmede in het kader van de verkorte mvv-procedure voor studie wordt, in het kader van een verzoek om advies ten behoeve van het verlenen van een mvv aan een vreemdeling die verblijf als kennismigrant dan wel student beoogt, met het oog op een snelle procedure aan referenten de mogelijkheid van betaling door middel van automatische incasso geboden. De referent is niet gehouden om in het kader van een adviesprocedure de leges voor de mvv-aanvraag te voldoen ten behoeve van een vreemdeling, nu de mvv-aanvraag formeel nog niet is ingediend en deze leges door de vreemdeling zelf verschuldigd zijn. 
### *Procedure bij aanvraag tot verlenging van de geldigheidsduur van de verblijfsvergunning regulier en bij aanvraag tot verlening van een verblijfsvergunning regulier voor onbepaalde tijd* 

De aanvraag tot het verlengen van de geldigheidsduur van de verblijfsvergunning regulier wordt rechtstreeks naar de IND gezonden. De aanvraag tot verlening van een verblijfsvergunning regulier voor onbepaalde tijd wordt eveneens rechtstreeks naar de IND gezonden. Het innen van de leges geschiedt door het Centraal Justitieel Incasso Bureau (CJIB), welke organisatie ten behoeve van de Minister administratieve ondersteuning verleent bij de inning van de legesgelden. Op grond van de door de IND verstrekte gegevens wordt vervolgens door het CJIB binnen zes werkdagen een factuur met een acceptgiro vervaardigd die aan de vreemdeling wordt toegezonden. Deze factuur betreft tevens de ontvangstbevestiging van de aanvraag. De aanvrager wordt daarbij een termijn gesteld van vier weken om het legesbedrag te voldoen. Indien hij de leges na ommekomst van deze periode niet heeft betaald, dan wordt door het CJIB een aanmaning gestuurd om binnen twee weken alsnog te betalen. Deze aanmaning geldt als het bieden van gelegenheid tot herstel van verzuim. Nadat het CJIB aan de IND heeft bericht dat voor de betreffende aanvraag de volledige leges zijn ontvangen, wordt de aanvraag tot verlenging van de geldigheidsduur van de verblijfsvergunning regulier of tot verlening van een verblijfsvergunning regulier voor onbepaalde tijd ter hand genomen, mits aan de overige voorwaarden voor het in behandeling nemen van de aanvraag wordt voldaan. Indien de verschuldigde leges ter afdoening van de aanvraag tot het verlenen van een verblijfsvergunning regulier voor onbepaalde tijd of tot het verlengen van de geldigheidsduur van de verblijfsvergunning regulier voor bepaalde tijd niet of niet volledig zijn betaald, meldt het CJIB dit aan de IND na het verstrijken van de betalingstermijn. De legesplichtige vreemdeling die in aanmerking komt voor een verblijfsvergunning regulier voor onbepaalde tijd in het kader van de terugkeeroptie op grond van artikel 8 van de Remigratiewet, dient de leges in persoon aan een loket van de IND te voldoen. 
### *Geen leges verschuldigd door de vreemdeling die in bewaring is gesteld* 

Indien de vreemdeling in bewaring is gesteld en een aanvraag indient, worden met het oog op de efficiënte afdoening van de aanvraag geen leges geheven. Zie [A6/5.3.4.4](../../../../../circulaire/vreemdelingencirculaire/2000/(a)/BWBR0012287/README.md) voor de procedure ter zake van het indienen van een aanvraag in de situatie waarin de vreemdeling in bewaring is gesteld. Op de aanvraag wordt onverwijld beslist, opdat – indien de aanvraag niet wordt ingewilligd – de feitelijke uitzetting doorgang kan vinden.    
### 9.6.2  

####Leges bij de ambtshalve verleende verblijfsvergunning

Vreemdelingen aan wie ambtshalve een verblijfsvergunning regulier voor bepaalde tijd wordt verleend (onder een beperking verband houdend met verblijf als Amv, als vreemdeling die buiten zijn schuld niet uit Nederland kan vertrekken, of met verblijf op grond van het feit dat niet binnen drie jaren onherroepelijk is beslist op een asielaanvraag) zijn in het algemeen geen leges ter zake van afdoening van een aanvraag verschuldigd. Zij hebben immers geen aanvraag tot het verlenen van een verblijfsvergunning regulier ingediend, maar een aanvraag tot het verlenen van een verblijfsvergunning asiel, voor de afdoening waarvan geen leges zijn verschuldigd. Indien zij, hoewel niet nodig, toch een aanvraag indienen tot het verlenen van een verblijfsvergunning regulier onder een van de hier bedoelde beperkingen, worden leges geheven ter afdoening van die aanvraag.    
### 9.6.3  

####Gezinsleden van houders van een verblijfsvergunning asiel

Een verblijfsvergunning asiel voor bepaalde tijd kan worden verleend aan bepaalde gezinsleden van de houder van de verblijfsvergunning asiel voor bepaalde tijd, bedoeld in [artikel 29, eerste lid, aanhef en onder a tot en met d, Vw](../../../../../wet/vreemdelingenwet/2000/BWBR0011823/README.md). Het betreft de vreemdeling: 

a. die als echtgenoot of echtgenote of minderjarig kind feitelijk behoort tot het gezin, die dezelfde nationaliteit heeft en gelijktijdig met de hoofdpersoon Nederland is ingereisd of is nagereisd binnen drie maanden, nadat aan de hoofdpersoon de verblijfsvergunning asiel voor bepaalde tijd is verleend (zie [artikel 29, eerste lid, onder e, Vw](../../../../../wet/vreemdelingenwet/2000/BWBR0011823/README.md)); of  

b. die als partner of als meerderjarig kind zodanig afhankelijk is van de hoofdpersoon, dat hij om die reden behoort tot het gezin, die dezelfde nationaliteit heeft en gelijktijdig met de hoofdpersoon Nederland is ingereisd of is nagereisd binnen drie maanden, nadat aan de hoofdpersoon de verblijfsvergunning asiel voor bepaalde tijd is verleend (zie [artikel 29, eerste lid, onder f, Vw](../../../../../wet/vreemdelingenwet/2000/BWBR0011823/README.md)).   Deze aanvragen tot het verlenen van die verblijfsvergunning asiel kunnen bij één van de Aanmeldcentra in Nederland worden ingediend. Voor de afdoening van deze aanvragen zijn geen leges verschuldigd. Voor de afgifte van het verblijfsdocument zijn evenmin leges verschuldigd (zie [C9/2.1.6](../../../../../circulaire/vreemdelingencirculaire/2000/(c)/BWBR0012288/README.md)). Indien het gezinslid van de houder van de verblijfsvergunning asiel echter niet voldoet aan de omschrijving van [artikel 29, eerste lid, onder e of f, Vw](../../../../../wet/vreemdelingenwet/2000/BWBR0011823/README.md) – bijvoorbeeld omdat het gezinslid een andere nationaliteit bezit of de hoofdpersoon langer dan drie maanden na diens verblijfsaanvaarding is nagereisd – komt dat gezinslid niet op grond van artikel 29, eerste lid, onder e of f, Vw in aanmerking voor de verblijfsvergunning asiel. In het geval het gezinslid een andere nationaliteit heeft dan de hoofdpersoon en is nagereisd binnen drie maanden nadat aan de hoofdpersoon een verblijfsvergunning asiel is verleend, zijn voor de afdoening van een eventueel in te dienen aanvraag tot het verlenen van een verblijfsvergunning regulier voor bepaalde tijd geen leges verschuldigd. In het geval wel leges verschuldigd zijn en de leges ter zake van de afdoening van de aanvraag tot het verlenen van een verblijfsvergunning regulier niet worden voldaan, wordt de aanvraag buiten behandeling gesteld.    
### 9.6.4  

####Restitutie van leges

Restitutie is slechts in uitzonderingsgevallen mogelijk, zoals in het geval van het betalen van een te hoog legesbedrag, een formele vrijstellingsgrond, of een anderszins onverschuldigde betaling (bijvoorbeeld een tweede betaling voor dezelfde aanvraag). Het verzoek om restitutie, waaronder ook wordt verstaan een bezwaar tegen de hoogte van de leges, moet worden ingediend binnen het kader van een lopende verblijfsrechtelijke procedure. Als het verzoek om restitutie wordt ingediend nadat de termijn waarbinnen rechtsmiddelen kunnen worden ingediend tegen een beschikking is verlopen, dan is er sprake van een verzoek om heroverweging om terug te komen van een in rechte onaantastbaar geworden besluit. Het verzoek om restitutie wordt, behoudens nova, afgewezen op grond van artikel 4:6 Awb. Financiële draagkracht speelt bij de legesverplichting geen rol. Ontwikkelingen na de indiening van de aanvraag (waaronder dus een negatieve beslissing, een buiten behandelingstelling anders dan in verband met het niet betalen van de leges, of een intrekking van de aanvraag) leiden niet tot restitutie. Het naast elkaar indienen van twee aanvragen (zoals tot het verlenen van een verblijfsvergunning regulier voor onbepaalde tijd en om naturalisatie) leidt ook niet tot recht op restitutie van leges bij het eerste zodra het tweede wordt verleend. Een verzoek om restitutie moet worden ingediend bij de IND. Het verzoek dient gemotiveerd te zijn en bevat de volledige personalia en het bank- of gironummer van de vreemdeling. Indien wordt besloten niet te restitueren, bestaat de mogelijkheid om tegen die beslissing rechtsmiddelen aan te wenden. Overigens zal, gelet op het strikte karakter van de legesbepalingen, in veel gevallen het bezwaarschrift met toepassing van artikel 7:3 onder b Awb zonder horen kunnen worden afgedaan.     
### 9.7  

####De behandeling van de aanvraag

### 9.7.1  

####Herstel verzuim

Indien niet wordt voldaan aan de vereisten voor het in behandeling nemen van de aanvraag – bijvoorbeeld omdat de leges niet zijn voldaan, de aanvraag niet is ondertekend of niet de nodige gegevens bevat – wordt de aanvrager een redelijke termijn gegeven om dat verzuim te herstellen. De redelijke termijn is niet bedoeld om de vreemdeling de gelegenheid te bieden alsnog aan bepaalde inhoudelijke voorwaarden te gaan voldoen. In het algemeen is een termijn van twee weken redelijk. Zie evenwel het bepaalde in B1/9.4 onder B ten aanzien van de procedure inzake de legesbetaling indien de aanvraag wordt ingediend bij een kantoor van de IND. Voor het geval dat de leges niet zijn voldaan geldt – behoudens het bepaalde in B1/9.4 onder B – de aanmaning door het CJIB als het bieden van gelegenheid tot herstel van verzuim, voorzover niet is voorgeschreven dat de leges in persoon moeten worden voldaan (zie ook B1/9.6.1, procedure leges). Indien de wettelijke vertegenwoordiging van een minderjarige geregeld moet worden, wordt een termijn van drie maanden gegeven (zie ook B1/9.1.1, ondertekening van de aanvraag). De beslissing om een nadere aanvulling van de aanvraag te verlangen, is een voorbereidingshandeling waartegen geen bezwaar kan worden gemaakt (zie [artikel 6:3 Awb](../../../../../wet/algemene/wet/bestuursrecht/BWBR0005537/README.md)). Indien de leges zijn voldaan, maar een ander gebrek niet wordt hersteld, kan de aanvraag buiten behandeling worden gelaten (zie [artikel 4:5 Awb](../../../../../wet/algemene/wet/bestuursrecht/BWBR0005537/README.md)). Indien hiertoe wordt besloten dient de aanvrager binnen vier weken na ommekomst van de gegunde termijn, dan wel nadat de aanvrager heeft gereageerd, hiervan bij beschikking in kennis te worden gesteld. Na ommekomst van de hier genoemde termijn van vier weken dient de aanvraag in behandeling te worden genomen. Het bedoelde, niet herstelde gebrek wordt dan een afwijzingsgrond omdat niet is aangetoond dat aan de voorwaarden voor verlening, verlenging of wijziging is voldaan. Indien evenwel de leges niet zijn voldaan binnen de daartoe gegeven termijn, de gegeven termijn voor herstel inbegrepen, wordt op grond van [artikel 24, tweede lid, Vw](../../../../../wet/vreemdelingenwet/2000/BWBR0011823/README.md) de aanvraag niet in behandeling genomen, dan wel wordt het document niet afgegeven. [Artikel 24, tweede lid, Vw](../../../../../wet/vreemdelingenwet/2000/BWBR0011823/README.md) schrijft dwingend voor om van de bij [artikel 4:5 Awb](../../../../../wet/algemene/wet/bestuursrecht/BWBR0005537/README.md) gegeven bevoegdheid om de aanvraag buiten behandeling te laten, gebruik te maken. De op grond van [artikel 24, tweede lid, Vw](../../../../../wet/vreemdelingenwet/2000/BWBR0011823/README.md) gegeven bevoegdheid om de aanvraag buiten behandeling te laten, wordt gezien het dwingende karakter van deze bepaling en vanwege het ontbreken van een afwijzingsgrond in de [Vw](../../../../../wet/vreemdelingenwet/2000/BWBR0011823/README.md) wegens het niet voldoen van leges, niet beperkt door de in [artikel 4:5 Awb](../../../../../wet/algemene/wet/bestuursrecht/BWBR0005537/README.md) genoemde termijn van vier weken na ommekomst van de gegunde termijn, dan wel nadat de aanvrager heeft gereageerd. Indien de vreemdeling niet aanstonds een geldig document voor grensoverschrijding over kan leggen, bedraagt de redelijke termijn in beginsel vier weken. Een kortere termijn kan echter worden gesteld, indien de omstandigheden daartoe aanleiding geven, bijvoorbeeld indien de vreemdeling binnen een kortere periode een geldig document over kan leggen, ter fine van uitzetting in bewaring is gesteld, of het een herhaalde aanvraag betreft. Ook hier betreft het een afwijzingsgrond. 
###Geen herstel verzuim

Geen termijn wordt echter gegeven indien van te voren reeds vast staat dat aan een bepaalde voorwaarde niet wordt voldaan, bijvoorbeeld omdat de vreemdeling niet beschikt over een geldige mvv. In dat geval kan het gebrek niet worden hersteld. Dit moet worden onderscheiden van het onderbouwen van een beroep op een vrijstellingsgrond en op toepassing van de hardheidsclausule (zie daarover ook B1/4.1.1). Het niet voldoen aan een voorwaarde vormt veelal een afwijzingsgrond. Indien de relatie is verbroken met degene bij wie verblijf wordt beoogd, is niet voldaan aan een voorwaarde voor verlening van de verblijfsvergunning en geen sprake van verzuim. 
###Verlenging

De termijn die gegeven wordt om de aanvraag aan te vullen kan in beginsel worden verlengd. Daarvoor zullen uiteraard bijzonder goede redenen aanwezig moeten zijn. Indien de reeds gegeven termijn redelijk is geweest en de aanvraag toch niet is aangevuld, zal er in het algemeen echter geen aanleiding bestaan om die termijn te verlengen.    
### 9.7.2  

####Inwinnen zienswijze

Uit de [artikelen 4:7](../../../../../wet/algemene/wet/bestuursrecht/BWBR0005537/README.md) en [4:8 Awb](../../../../../wet/algemene/wet/bestuursrecht/BWBR0005537/README.md) kan een verplichting voortvloeien om de vreemdeling in de gelegenheid te stellen zijn zienswijze naar voren te brengen, indien wordt overwogen om een aanvraag geheel of gedeeltelijk af te wijzen (of de IND daartoe te adviseren) of een beschikking te geven waarom de vreemdeling niet heeft gevraagd. Een zodanige verplichting is er met name indien de beschikking zou steunen op gegevens over feiten en belangen die de vreemdeling betreffen, die gegevens afwijken van gegevens die de vreemdeling zelf heeft verstrekt, en de afwijking van meer dan slechts geringe betekenis voor de vreemdeling kan zijn. De vreemdeling hoeft niet in de gelegenheid te worden gesteld zijn zienswijze naar voren te brengen, indien wordt overwogen een beschikking te geven waar de vreemdeling niet om heeft gevraagd, en de vreemdeling niet heeft voldaan aan de wettelijke verplichting om gegevens te verstrekken. De vreemdeling kan zijn zienswijze mondeling of schriftelijk naar voren brengen. Hoe in een concreet geval uitvoering is gegeven aan de verplichting om de zienswijze in te winnen wordt vastgelegd. Indien de zienswijze mondeling naar voren wordt gebracht, wordt deze op schrift gesteld.    
### 9.7.3  

####Beslistermijn

###Beslistermijn van zes maanden

### *Beslistermijn van zes maanden* 

De beschikking op de aanvraag moet worden gegeven uiterlijk binnen zes maanden (zie [artikel 25, eerste lid, Vw](../../../../../wet/vreemdelingenwet/2000/BWBR0011823/README.md)). Dat geldt zowel voor de aanvraag tot het verlenen van de verblijfsvergunning (voor bepaalde tijd of onbepaalde tijd), alsook voor de aanvraag tot het verlengen van de geldigheidsduur of tot het wijzigen van de verblijfsvergunning (voor bepaalde tijd). De wettelijke beslistermijn begint op de dag van ontvangst van de aanvraag en loopt door totdat op de aanvraag is beslist. In die periode van zes maanden moeten alle handelingen hebben plaatsgevonden die tot een deugdelijke beslissing leiden en moet de beslissing zijn genomen. In het geval de aanvraag door of namens de aanvrager schriftelijk wordt ingetrokken, vervalt de verplichting om te beslissen in eerste aanleg. In geval beroep wordt ingesteld tegen het niet tijdig beslissen, blijft de verplichting bestaan een besluit te nemen, tenzij de belanghebbende daarbij als gevolg van de beslissing op het beroep geen belang meer heeft. (zie artikel [artikel 6:20, eerste lid, Awb](../../../../../wet/algemene/wet/bestuursrecht/BWBR0005537/README.md)). 
### *Verlenging met ten hoogste zes maanden* 

De wettelijke beslistermijn van zes maanden kan ten hoogste voor zes maanden worden verlengd, indien advies of onderzoek door derden of het OM nodig is (zie [artikel 25, tweede lid, Vw](../../../../../wet/vreemdelingenwet/2000/BWBR0011823/README.md)). Van de mogelijkheid om de beslistermijn te verlengen, wordt zo terughoudend mogelijk gebruikgemaakt. Verlenging is slechts mogelijk, indien het gaat om onderzoek door derden dat voor de beoordeling van de aanvraag nodig is. Onder derden wordt hierbij verstaan: personen die geen aanwijzingen van de Minister in acht behoeven te nemen terzake van het door hen te verrichten onderzoek, alsmede het OM. Naast het OM (in strafrechtelijke procedures) valt in elk geval te denken aan ministeries als BuZa, Financiën, EL&I, SZW, OCW, VWS en aan externen die medisch onderzoek verrichten (via BMA) of anderszins (bijvoorbeeld DNA-onderzoek) advies uit moeten brengen. De ambtenaren van de politie die onderzoek verrichten, worden niet aangemerkt als derden; zij dienen aanwijzingen van de Minister in acht te nemen. Verlenging van de beslistermijn met toepassing van [artikel 25, tweede lid, Vw](../../../../../wet/vreemdelingenwet/2000/BWBR0011823/README.md) is niet mogelijk indien het gaat om mvv-aanvragen. Bij de kennisgeving van de verlenging van de beslistermijn wordt aangegeven waarom de beslistermijn wordt verlengd. Tevens wordt aangegeven dat tegen de verlenging geen bezwaar kan worden gemaakt. 
### *Beslistermijn van vier maanden* 

Ingevolge [artikel 25, vierde lid, Vw](../../../../../wet/vreemdelingenwet/2000/BWBR0011823/README.md) wordt de beschikking binnen vier maanden gegeven indien de aanvraag is ingediend door een EG-langdurig ingezetene of diens gezinslid. Deze termijn kan met ten hoogste drie maanden worden verlengd. Indien de langdurig ingezetene of het gezinslid is uitgenodigd de aanvraag aan te vullen wordt de beschikking gegeven binnen zeven maanden. 
### *Opschorting in verband met een onvolledige aanvraag* 

De vreemdeling of referent die een onvolledige aanvraag indient, dient schriftelijk een redelijke termijn te worden gesteld waarbinnen de benodigde gegevens moeten worden verstrekt. Hiervan dient aantekening te worden gemaakt. De wettelijke beslistermijn van zes maanden wordt (van rechtswege) opgeschort met ingang van de dag na die waarop het bestuursorgaan de aanvrager krachtens [artikel 4:5 Awb](../../../../../wet/algemene/wet/bestuursrecht/BWBR0005537/README.md) uitnodigt de aanvraag aan te vullen, tot de dag waarop de aanvraag daadwerkelijk is aangevuld of de daarvoor gestelde termijn ongebruikt is verstreken (zie [artikel 4:15, eerste lid, onder a, Awb](../../../../../wet/algemene/wet/bestuursrecht/BWBR0005537/README.md)). 
### *De termijn waarmee de beslistermijn daadwerkelijk wordt opgeschort* 

De beslistermijn wordt opgeschort tot de dag waarop de aanvraag is aangevuld of de daarvoor gestelde termijn ongebruikt is verstreken. Dat houdt in dat, indien de aanvrager twee weken worden gegund om bepaalde gegevens te overleggen en hij de gevraagde gegevens al na een week overlegt, de beslistermijn uiteindelijk maar met een week (en dus niet met twee weken) is opgeschort. De beslistermijn gaat weer lopen op de dag van ontvangst van de aanvullende gegevens. 
### *Opschorting op andere gronden vanaf 1 oktober 2009* 

Als gevolg van de inwerkingtreding van de Wet dwangsom en beroep bij niet tijdig beslissen per 1 oktober 2009, zijn met ingang van die datum de mogelijkheden voor opschorting van de beslistermijn uitgebreid (zie [artikel 4:15 Awb](../../../../../wet/algemene/wet/bestuursrecht/BWBR0005537/README.md)). De hieronder genoemde opschortingsgronden gelden voor aanvragen die zijn ingediend op of na 1 oktober 2009 en voor aanvragen waarvan de beslistermijn op of na 1 oktober 2009 nog niet is verstreken. De beslistermijn wordt opgeschort: 

* met ingang van de dag na die waarop het bestuursorgaan de aanvrager meedeelt dat voor de beschikking op de aanvraag redelijkerwijs noodzakelijke informatie aan een buitenlandse instantie is gevraagd, tot de dag waarop deze informatie is ontvangen of verder uitstel niet meer redelijk is (zie [artikel 4:15, eerste lid, onder b, Awb](../../../../../wet/algemene/wet/bestuursrecht/BWBR0005537/README.md));  

* gedurende de termijn waarvoor de aanvrager schriftelijk met uitstel heeft ingestemd (zie [artikel 4:15, tweede lid, onder a, Awb](../../../../../wet/algemene/wet/bestuursrecht/BWBR0005537/README.md));  

* zolang de vertraging aan de aanvrager kan worden toegerekend (zie [artikel 4:15, tweede lid, onder b, Awb](../../../../../wet/algemene/wet/bestuursrecht/BWBR0005537/README.md));  

* zolang het bestuursorgaan door overmacht niet in staat is een beschikking te geven (zie [artikel 4:15, tweede lid, onder c, Awb](../../../../../wet/algemene/wet/bestuursrecht/BWBR0005537/README.md)).   
### *Uitvoering van artikel 4:7 en 4:8 Awb schort niet op* 

Als de aanvrager op grond van [artikel 4:7](../../../../../wet/algemene/wet/bestuursrecht/BWBR0005537/README.md) of [4:8 Awb](../../../../../wet/algemene/wet/bestuursrecht/BWBR0005537/README.md) moet worden gevraagd zijn zienswijze naar voren te brengen, omdat de aanvraag zal worden afgewezen op grond van gegevens die afwijken van de gegevens die hij zelf heeft verstrekt, en hij daarvoor een termijn krijgt, schort dat de beslistermijn niet op. Die termijn gaat dus af van de tijd die feitelijk beschikbaar is om een beslissing te nemen. Opschorting van de beslistermijn sluit niet uit de verlenging van de beslistermijn met toepassing van [artikel 25, tweede lid, Vw](../../../../../wet/vreemdelingenwet/2000/BWBR0011823/README.md).    
### 9.7.4  

####Vertrek naar andere gemeente hangende beslissing aanvraag

Indien de vreemdeling hangende de beslissing op een aanvraag vertrekt naar een andere gemeente, maakt hij dit kenbaar aan de IND in verband met de afhandeling van de aanvraag. Ingevolge het bepaalde in [artikel 4.37, eerste lid, Vb](../../../../../AMvB/vreemdelingenbesluit/2000/BWBR0011825/README.md) stelt de vreemdeling tevens de Korpschef in kennis van zijn vertrek naar een andere gemeente.    
### 9.7.5  

####Rechtmatig verblijf hangende besluitvorming

De vreemdeling heeft rechtmatig verblijf en hij mag de behandeling van de aanvraag tot het verlenen van de verblijfsvergunning regulier op grond van [artikel 8, onder f en g, Vw](../../../../../wet/vreemdelingenwet/2000/BWBR0011823/README.md) in beginsel in Nederland afwachten. Ingevolge [artikel 3.1 Vb](../../../../../AMvB/vreemdelingenbesluit/2000/BWBR0011825/README.md) geldt hierop een uitzondering voor de aanvraag die naar het voorlopig oordeel van de Minister een herhaalde aanvraag is, dus een aanvraag zonder nieuw gebleken feiten of gewijzigde omstandigheden. Voorts blijft uitzetting niet achterwege (en leidt de indiening van de aanvraag niet tot rechtmatig verblijf) indien de aanvraag tot het verlenen van een verblijfsvergunning voor bepaalde tijd, bedoeld in [artikel 14 Vw](../../../../../wet/vreemdelingenwet/2000/BWBR0011823/README.md), naar het voorlopig oordeel van de Minister kan worden afgewezen wegens gevaar voor of inbreuk op de openbare orde of de nationale veiligheid. De hoofdregel (uitzetting blijft achterwege) blijft gelden totdat beslist is dat een van de uitzonderingen zich voordoet. Deze beslissing heeft het karakter van een beschikking. Deze beschikking zal met name samen kunnen vallen met de afwijzing van de herhaalde aanvraag. Bij de tweede uitzondering is denkbaar dat er een afzonderlijke beschikking wordt gegeven, inhoudende dat de uitzetting niet achterwege blijft. Overigens kan tegen de beschikking, inhoudende dat de uitzetting niet achterwege wordt gelaten, bezwaar worden gemaakt op grond van [hoofdstuk 7, afdeling 2, Vw](../../../../../wet/vreemdelingenwet/2000/BWBR0011823/README.md). Zo nodig kan de vreemdeling om een voorlopige voorziening verzoeken op grond van [artikel 8:81 van de Awb](../../../../../wet/algemene/wet/bestuursrecht/BWBR0005537/README.md). Indien het de vreemdeling is toegestaan om de beslissing op de aanvraag in Nederland af te wachten, wordt in zijn document voor grensoverschrijding of op een afzonderlijk inlegblad de sticker ‘Verblijfsaantekeningen Algemeen’ (zie [bijlage 7g VV](../../../../../ministeriele-regeling/voorschrift/vreemdelingen/2000/BWBR0012002/README.md)) geplaatst. Op deze sticker wordt de datum van de aanvraag en het nummer van het paspoort ingevuld achter de tekst ‘aanvraag ingediend om een verblijfsvergunning op [datum]’. Ingevolge [artikel 3.9 VV](../../../../../ministeriele-regeling/voorschrift/vreemdelingen/2000/BWBR0012002/README.md) geschiedt de afgifte van documenten en verklaringen, waaruit het rechtmatig verblijf gedurende de besluitvorming blijkt, door de IND. Op deze hoofdregel bestaat de volgende uitzondering: de vreemdeling die in de gelegenheid wordt gesteld aangifte te doen van overtreding van [artikel 273 f van het WvSr](../../../../../wet/wet/van/3/maart/1881/BWBR0001854/README.md) (mensenhandel). In afwijking van de hoofdregel wordt het bescheid rechtmatig verblijf in deze situatie verstrekt door de Korpschef. Betreft het een vreemdeling aan wie het wordt toegestaan na het verstrijken van de geldigheidsduur van de verblijfsvergunning in Nederland te verblijven hangende de beslissing op een door hem ingediende aanvraag, dan worden op de sticker ‘Verblijfsaantekeningen Algemeen’ ([bijlage 7g VV](../../../../../ministeriele-regeling/voorschrift/vreemdelingen/2000/BWBR0012002/README.md)) de datum en het nummer van het paspoort ingevuld achter de tekst ‘verlenging aangevraagd van de geldigheidsduur op’. Ter verkrijging van dit bescheid rechtmatig verblijf dient de vreemdeling zich uitsluitend vooraf telefonisch aan te melden bij de IND via het landelijk telefoonnummer. Vervolgens handelt een ambtenaar van de IND het verzoek af.    
### 9.7.6  

####Bevoegdheid

Alle beslissingen met betrekking tot de inwilliging, de afwijzing of buitenbehandelingstelling van aanvragen tot het verlenen, verlengen of wijzigen van verblijfsvergunningen, en intrekking daarvan, worden door of namens de Minister genomen. De Minister heeft mandaat verleend aan het Hoofd van de IND. Deze heeft ondermandaat verleend aan onder hem ressorterende functionarissen. 
###Inherente afwijkingsbevoegdheid

Ingevolge [artikel 4:84 Awb](../../../../../wet/algemene/wet/bestuursrecht/BWBR0005537/README.md) handelt het bestuursorgaan overeenkomstig de beleidsregel, tenzij dat voor een of meer belanghebbenden gevolgen zou kunnen hebben die wegens bijzondere omstandigheden onevenredig zijn in verhouding tot de met de beleidsregel te dienen doelen. Aan de toelichting op [artikel 4:84 Awb](../../../../../wet/algemene/wet/bestuursrecht/BWBR0005537/README.md) is het volgende ontleend. In normale gevallen behoort niet van een beleidsregel te worden afgeweken. Een structurele afwijking in normale, door de beleidsregel voorziene, gevallen betekent namelijk een materiële wijziging van de beleidsregel. Uit het oogpunt van rechtszekerheid moet die niet via een afwijking van de beleidsregel geschieden, maar via een overeenkomstig [artikel 3:42 Awb](../../../../../wet/algemene/wet/bestuursrecht/BWBR0005537/README.md) bekend te maken wijziging van de beleidsregel. Een incidentele afwijking in een normaal geval komt al snel in strijd met het gelijkheidsbeginsel. In bijzondere gevallen kan een afwijking van een beleidsregel noodzakelijk zijn. Deze situatie moet overigens wel worden onderscheiden van het geval waarin alsnog is aangetoond dat aan de (alle) voorwaarden is voldaan. Het gaat immers om een geval waarin de beleidsregel niet ‘past’. Het vorenstaande betekent dat alleen in bijzondere gevallen een beslissing anders dan conform de beleidsregel behoort plaats te vinden. In bezwaar speelt de inherente afwijkingsbevoegdheid ook een rol. [Artikel 4:84 Awb](../../../../../wet/algemene/wet/bestuursrecht/BWBR0005537/README.md) heeft uitsluitend betrekking op beleidsregels en daarom niet op algemeen verbindende voorschriften, zoals de [Vw](../../../../../wet/vreemdelingenwet/2000/BWBR0011823/README.md), het [Vb](../../../../../AMvB/vreemdelingenbesluit/2000/BWBR0011825/README.md) en het [VV](../../../../../ministeriele-regeling/voorschrift/vreemdelingen/2000/BWBR0012002/README.md). Aangezien bij de totstandkoming van de [Vw](../../../../../wet/vreemdelingenwet/2000/BWBR0011823/README.md) en aanverwante regelgeving veel beleidsregels tot algemeen verbindend voorschrift zijn verheven, is de toepassing van de inherente afwijkingsbevoegdheid drastisch beperkt.    
### 9.7.7  

####Bekendmaking

### 9.7.7.1  

####Algemene regels

In dit onderdeel worden de algemene regels behandeld voor de kennisgeving van beschikkingen, met name betreffende de verblijfsvergunning regulier voor bepaalde tijd en die voor onbepaalde tijd (zie [artikel 24, eerst lid, aanhef en onder c, Vw](../../../../../wet/vreemdelingenwet/2000/BWBR0011823/README.md) juncto [artikel 3.104 Vb](../../../../../AMvB/vreemdelingenbesluit/2000/BWBR0011825/README.md)). De termijn voor het indienen van een beroep- of bezwaarschrift vangt aan met ingang van de dag na die waarop het besluit op de voor geschreven wijze is bekendgemaakt. De beslissing wordt bekendgemaakt door toezending of uitreiking aan degenen tot wie zij is gericht. 
### *Kennisgeving van de beschikking* 

De hoofdregel is dat een beschikking in reguliere zaken aan de belanghebbende wordt toegezonden; zulks is in overeenstemming met het gestelde in [artikel 3:41 Awb](../../../../../wet/algemene/wet/bestuursrecht/BWBR0005537/README.md). Voor de uitzonderingen zie hierna onder 2. 

1. Bij de toezending dienen de volgende situaties te worden onderscheiden: 

a. er is een raadsman of gemachtigde, die de belangen van de vreemdeling behartigt. Aan de gemachtigde van de vreemdeling wordt een schriftelijke, gemotiveerde beschikking toegezonden. In deze beschikking is een clausule opgenomen omtrent de mogelijkheid om daartegen bezwaar of administratief beroep bij de Minister – indien het een beschikking in eerste aanleg betreft – dan wel beroep bij de rechtbank ’s-Gravenhage in te stellen. De Korpschef ontvangt eerst bericht van de IND terzake van een afwijzende beslissing, wanneer deze beslissing in rechte onaantastbaar is geworden. Dit in verband met het regelen van het vertrek van de vreemdeling. Daarnaast wordt een afschrift gezonden aan degene die uitgenodigd was om ter zitting van een hoorcommissie zijn zienswijze naar voren te brengen.  

b. er is géén raadsman of gemachtigde bekend. In deze gevallen geldt verzending van de schriftelijke, gemotiveerde beschikking naar het adres – zoals blijkt uit de GBA op het moment van verzending – van de vreemdeling als bekendmaking van de beschikking. In deze beschikking is een (Nederlandstalige) clausule opgenomen omtrent de mogelijkheid om daartegen bezwaar of administratief beroep bij de Minister – indien het een beschikking in eerste aanleg betreft – dan wel beroep bij de rechtbank ’s-Gravenhage in te stellen. Bij minderjarige vreemdelingen geldt het adres van de wettelijk vertegenwoordiger. Blijkt de vreemdeling niet of niet meer op het in de GBA vermelde adres te wonen en heeft hij verzuimd een ander adres door te geven, dan geldt de verzending aan het laatst bekende GBA- adres als rechtsgeldige bekendmaking. Indien de vreemdeling een adres in het buitenland heeft, kan de beschikking, via het Ministerie van BZK, door tussenkomst van de Nederlandse diplomatieke of consulaire vertegenwoordiging aldaar worden toegezonden of uitgereikt.    

2. Gevallen waarin de – originele – beschikking wordt uitgereikt.   Uitzonderingen op de hoofdregel dat een beschikking wordt toegezonden, worden gemaakt in de volgende gevallen: 

a. de vreemdeling zit in vreemdelingenbewaring. In dit geval dient overeenkomstig het bepaalde in [A6/5.3.4.4](../../../../../circulaire/vreemdelingencirculaire/2000/(a)/BWBR0012287/README.md) de grondslag van de inbewaringstelling bij beschikking te worden gewijzigd. Derhalve moeten beide beschikkingen tegelijkertijd aan betrokkene worden uitgereikt;  

b. de vreemdeling wordt ongewenst verklaard. Ongewenstverklaring heeft een ingrijpend karakter, gelet op de onmiddellijk intredende strafbaarheid (zie [artikel 197 WvSr](../../../../../wet/wet/van/3/maart/1881/BWBR0001854/README.md)); derhalve zal uitreiking in persoon in die gevallen plaatsvinden (zie voor die gevallen dat uitreiking niet in persoon kan plaatsvinden hierna);  

c. de aanvraag wordt in eerste aanleg afgewezen (volledige afwijzing) en de beslissing op het in te dienen bezwaarschrift mag niet in Nederland worden afgewacht (bij de beschikking is dan aangegeven dat de betrokken vreemdeling Nederland onmiddellijk dient te verlaten) en er wordt een vrijheidsbeperkende of -ontnemende maatregel opgelegd.   In alle voornoemde gevallen wordt na uitreiking in persoon op dezelfde dag een afschrift van de beschikking door de politie, onder vermelding van de datum van uitreiking, ter informatie aan de gemachtigde of raadsman toegezonden. Van toezending van een afschrift wordt afgezien indien geen raadsman of bijzonder gemachtigde bekend is. In de situatie waarin de aanvraag in eerste aanleg wordt afgewezen (volledige afwijzing) en de beslissing op het in te dienen bezwaarschrift niet in Nederland mag worden afgewacht (bij de beschikking is dan aangegeven dat de betrokken vreemdeling Nederland onmiddellijk dient te verlaten) en er is géén vrijheidsbeperkende of ontnemende maatregel opgelegd, wordt de beschikking niet langer meer in persoon uitgereikt, doch door de IND aangetekend verzonden naar het laatst bekende adres van de vreemdeling. In de situaties waarin de beschikking in persoon behoort te worden uitgereikt, zendt de Minister van een door hem gegeven beschikking alle drie exemplaren aan de politie met het verzoek de originele beschikking zo mogelijk in persoon uit te reiken. De politie verzendt, terstond na uitreiking, een kopie van de beschikking aan de gemachtigde onder vermelding van de datum van uitreiking van het origineel. De politie zendt de bijlage van de originele beschikking retour onder vermelding van de datum en de wijze van uitreiking en de datum van toezending van de informatiekopie (het tweede exemplaar) aan de gemachtigde van betrokkene. Het derde exemplaar van de beschikking is bestemd voor de administratie van de politie. Een beschikking die niet aan de vreemdeling in persoon kan worden uitgereikt, wordt door de politie bij aangetekende brief verzonden aan het laatst bekende (GBA)adres van de vreemdeling. In dit geval worden de Minister en de gemachtigde van de aangetekende verzending op de hoogte gesteld (zie ook [C2](../../../../../circulaire/vreemdelingencirculaire/2000/(c)/BWBR0012288/README.md) indien de beschikking niet aan de wettelijk vertegenwoordiger kan worden uitgereikt). Indien de bekendmaking van de beschikking, waarbij de vreemdeling ongewenst wordt verklaard, geschiedt door toezending, wordt van de beschikking ingevolge [artikel 67, tweede lid, Vw](../../../../../wet/vreemdelingenwet/2000/BWBR0011823/README.md) mededeling gedaan in de Stcrt. De termijn voor het indienen van een bezwaar- of administratief beroepschrift vangt aan met ingang van de dag na uitreiking van de beschikking aan de betrokken vreemdeling. Wanneer geen sprake is van uitreiking vangt die termijn aan de dag na verzending van de beschikking aan bedoelde laatst bekende adres. 
### *Beschikkingen geheel of gedeeltelijk in overeenstemming met een aanvraag* 

Wordt een beschikking gegeven, waarbij aan de vreemdeling (voortzetting van) verblijf wordt toegestaan, geheel of gedeeltelijk in overeenstemming met een door hem ingediende aanvraag, dan wordt de vreemdeling opgeroepen voor het uitreiken van het verblijfsdocument, nadat de IND het verblijfsdocument heeft ontvangen. Op deze wijze wordt de vreemdeling in het bezit gesteld van een identiteitsbewijs dat hij verplicht is desgevraagd te tonen aan een ambtenaar belast met de grensbewaking of het toezicht op vreemdelingen (zie [artikel 4.21 Vb](../../../../../AMvB/vreemdelingenbesluit/2000/BWBR0011825/README.md)). De vreemdeling is op daartoe strekkende vordering verplicht een goed gelijkende pasfoto ter beschikking te stellen (zie [artikel 4.45 Vb](../../../../../AMvB/vreemdelingenbesluit/2000/BWBR0011825/README.md)). 
### *Verblijfsdocument in persoon uitreiken* 

Verblijfsdocumenten worden alleen in persoon aan de vreemdeling uitgereikt. De IND ziet er op toe dat de vreemdeling in persoon, en bij minderjarigheid in bijzijn van zijn wettelijk vertegenwoordiger, het verblijfsdocument in ontvangst neemt. Verblijfsdocument voor een kind beneden de leeftijd van twaalf jaar In de situatie waarin: 

a. aan een kind beneden de leeftijd van twaalf jaar een verblijfsvergunning regulier voor bepaalde tijd is verleend;  

b. aan een kind beneden de leeftijd van twaalf jaar een verblijfsvergunning regulier voor onbepaalde tijd is verleend;  

c. aan een kind beneden de leeftijd van twaalf jaar een verblijfsvergunning asiel voor bepaalde tijd is verleend;  

d. aan een kind beneden de leeftijd van twaalf jaar een verblijfsvergunning asiel voor onbepaalde tijd is verleend; of  

e. aan een kind beneden de leeftijd van twaalf jaar verblijf wordt toegestaan op grond van het gemeenschapsrecht   wordt het kind zelf in het bezit gesteld van een verblijfsdocument. In andere situaties wordt het verblijfsdocument slechts aan het kind beneden de leeftijd van twaalf jaar verstrekt, voor zover het kind er naar het oordeel van de Minister een redelijk belang bij heeft in het bezit van zulk een document te worden gesteld (zie [artikel 4.21, tweede lid, Vb](../../../../../AMvB/vreemdelingenbesluit/2000/BWBR0011825/README.md)). Bij voorbeeld voor het maken van reizen naar het buitenland (mits op aanvraag of met instemming van de wettelijk vertegenwoordiger van het kind). 
### *Beschikkingen niet in overeenstemming met een door de vreemdeling ingediende aanvraag* 

Van een beschikking niet gegeven in overeenstemming met een door de vreemdeling ingediende aanvraag is sprake, indien: 

1. aan de vreemdeling wel (voortzetting van) verblijf wordt toegestaan, maar gedeeltelijk van zijn aanvraag wordt afgeweken (de vergunning tot verblijf wordt bijvoorbeeld verleend voor een kortere duur dan gevraagd);  

2. een door de vreemdeling ingediende aanvraag wordt afgewezen;  

3. een aan de vreemdeling verleende verblijfstitel wordt ingetrokken.   Voor wat betreft de wijze van kennisgeving van de mededeling dat uitzetting niet achterwege zal blijven, zie ook [A4](../../../../../circulaire/vreemdelingencirculaire/2000/(a)/BWBR0012287/README.md). 
### *Uitreiking van een identiteitspapier* 

Indien bij de beschikking (voortzetting van) verblijf wordt toegestaan, wordt de vreemdeling in het bezit gesteld van een verblijfsdocument. Het verblijfsdocument wordt uitgereikt door de IND. 
### *Inhouding van het verblijfsdocument; aantekening op de sticker voor verblijfsaantekeningen* 

Bij afwijzing van een aanvraag om verlening van een verblijfsvergunning voor bepaalde tijd, verlenging van de geldigheidsduur van een verblijfsvergunning voor bepaalde tijd of verlening van een verblijfsvergunning voor onbepaalde tijd, wordt op een in het document voor grensoverschrijding gestelde aantekening omtrent indiening van de aanvraag (sticker, [bijlage 7g VV](../../../../../ministeriele-regeling/voorschrift/vreemdelingen/2000/BWBR0012002/README.md)) de aantekening ‘vervallen’ geplaatst op het gedeelte van de sticker zonder laminaat. De aantekening ‘vervallen’ op de sticker moet worden gedateerd en geparafeerd. Maakt de vreemdeling bezwaar bij de Minister tegen een beschikking waarbij hem verder verblijf wordt ontzegd, dan wordt het verblijfsdocument niet ingehouden indien de uitzetting achterwege blijft. In dat geval wordt in het document voor grensoverschrijding een sticker ‘Verblijfsaantekeningen Vervolgprocedures’ (zie [bijlage 7i VV](../../../../../ministeriele-regeling/voorschrift/vreemdelingen/2000/BWBR0012002/README.md)) geplaatst. Op deze sticker wordt de datum en het nummer van het paspoort ingevuld achter de tekst ‘bezwaar ingediend ...’. Ter verkrijging van deze sticker dient de vreemdeling zich uitsluitend vooraf telefonisch aan te melden bij de IND via het landelijk telefoonnummer. Vervolgens handelt een ambtenaar van de IND dit verzoek af. Indien geen bezwaar is gemaakt, wordt het verblijfsdocument ingehouden door de Korpschef dan wel op de sticker in het document voor grensoverschrijding door de ambtenaar belast met het toezicht de aantekening ‘vervallen’ geplaatst. 
### *Beschikkingen in overeenstemming met de aanvraag* 

### *Uitgangspunt* 

Houders van een verblijfsvergunning voor bepaalde tijd worden in het bezit gesteld van een verblijfsdocument volgens [artikel 3.1 VV](../../../../../ministeriele-regeling/voorschrift/vreemdelingen/2000/BWBR0012002/README.md). Op het verblijfsdocument staat de beperking aangegeven welke aan de verblijfsvergunning is gesteld. In de desbetreffende hoofdstukken van deel B van deze circulaire wordt voor de daar behandelde categorieën vreemdelingen aangegeven onder welke beperking de vergunning tot verblijf wordt verleend. 
### *Uitzonderingen* 

In de volgende gevallen wordt geen rekening gehouden met de geldigheidsduur van het document voor grensoverschrijding: 

a. bij de houder van een buitenlands vreemdelingen- of vluchtelingenpaspoort, indien de geldigheidsduur van de vergunning tot verblijf langer is dan de termijn waarbinnen hij op grond van dat paspoort kan terugkeren naar het land waar hem voordien verblijf was toegestaan;  

b. bij de in Nederland gevestigde houder van een Nederlands vreemdelingen- of vluchtelingenpaspoort, ongeacht de geldigheidsduur van het reispapier.   Deze vreemdelingen mogen niet worden verplicht om een Nederlands vreemdelingen- of vluchtelingenpaspoort aan te vragen dan wel de geldigheidsduur daarvan te doen verlengen. Met het oog op het maken van reizen naar het buitenland zullen vreemdelingen als hier bedoeld er echter wel belang bij kunnen hebben om er voor zorg te dragen dat zij in het bezit zijn van een geldig vreemdelingen- of vluchtelingenpaspoort. In voorkomende gevallen moet de vreemdeling hierop worden gewezen. Voor onderdanen van lidstaten van de EU of van de EER: zie B10. 
### *Verblijfsvergunning voor bepaalde tijd geldig voor de inwonende kinderen beneden de twaalf jaar* 

Kinderen beneden de twaalf jaar worden begrepen in de verblijfsvergunning voor bepaalde tijd van één van de ouders bij wie zij inwonen. Deze kinderen worden feitelijk in het bezit gesteld van een verblijfsdocument waaruit het verblijfsrecht blijkt (zie [artikel 4.21, tweede lid, Vb](../../../../../AMvB/vreemdelingenbesluit/2000/BWBR0011825/README.md)). Zie hiervoor onder ‘Verblijfsdocument voor een kind beneden de leeftijd van twaalf jaar’.    
### 9.7.7.2  

####Weigering verlenging en wijziging beperking

###Wijziging van de beperking waaronder de verblijfsvergunning is verleend

Bij wijziging van de vergunning (beperking) overeenkomstig een door de vreemdeling ingediende aanvraag wordt een nieuw verblijfsdocument uitgereikt. Het oude document wordt ingenomen door de IND. 
###Weigering van wijziging van de beperking

Van deze beschikking wordt niet afzonderlijk kennis gegeven indien tevens verlenging van de geldigheidsduur van de verblijfsvergunning wordt geweigerd of de vergunning wordt ingetrokken. In dat geval wordt bij beschikking tot weigering van de verlenging van de geldigheidsduur van de verblijfsvergunning of tot intrekking daarvan tevens uitdrukkelijk de aanvraag om wijziging van de vergunning (beperking) afgewezen. 
###Wijziging of opheffing van een voorschrift tot het stellen van zekerheid of weigering daarvan

De vreemdeling wordt schriftelijk kennisgegeven van de inwilliging van de aanvraag om wijziging of opheffing van het voorschrift tot het stellen van zekerheid. Zie voor de bij afwijzing van de aanvraag toepasselijke regels.    
### 9.7.7.3  

####Intrekking van de vergunning tot verblijf voor bepaalde tijd

Zie voor de toepasselijke algemene regels de regels bij afwijzing van de aanvraag.    
### 9.7.7.4  

####Beschikking verlening verblijfsvergunning onbepaalde tijd

Zie voor de toepasselijke algemene regels B1/5.3. Ingevolge [artikel 3.104, vijfde lid, Vb](../../../../../AMvB/vreemdelingenbesluit/2000/BWBR0011825/README.md) dient de vreemdeling bij de bekendmaking van de beschikking, waarbij wordt beslist op de aanvraag, bedoeld in [artikel 20 Vw](../../../../../wet/vreemdelingenwet/2000/BWBR0011823/README.md), te worden meegedeeld welke rechten en plichten hij heeft krachtens Richtlijn 2003/109. Deze rechten en plichten zijn opgenomen op de website van de IND. Aan de vreemdeling wordt door de IND een verblijfsdocument ([bijlage 7b VV](../../../../../ministeriele-regeling/voorschrift/vreemdelingen/2000/BWBR0012002/README.md)) uitgereikt. Ingevolge [artikel 3.103a Vb](../../../../../AMvB/vreemdelingenbesluit/2000/BWBR0011825/README.md) doet de Minister, indien een EG-verblijfsvergunning voor langdurig ingezetenen wordt verleend aan een vreemdeling die tevens houder is van een door een andere EU-lidstaat, afgegeven EG-verblijfsvergunning voor langdurig ingezetenen, hiervan mededeling aan de autoriteiten van die staat (zie B17/6). Het koppelingsbureau van de IND fungeert in dergelijke gevallen als contactpunt voor het verstrekken en ontvangen van informatie (zie B17/6). Zie B10 voor de specifieke bepalingen ten aanzien van ‘duurzaam verblijf’ van onderdanen van de EU/EER en onderdanen van Zwitserland zie B10). 
###Weigering van de verblijfsvergunning voor onbepaalde tijd

Zie voor de toepasselijke algemene regels de regels bij afwijzing van de aanvraag tot het verlenen van een verblijfsvergunning regulier voor bepaalde tijd. 
###Intrekking van de verblijfsvergunning voor onbepaalde tijd

Zie voor de toepasselijke algemene regels de regels bij afwijzing van de aanvraag tot het verlenen van een verblijfsvergunning regulier voor bepaalde tijd (zie B1/9.7.7).       
### 10  

####Rechtsmiddelen

In deze paragraaf worden de rechtsmiddelen bezwaar, (administratief) beroep en hoger beroep behandeld, voorzover die niet zijn gericht tegen vrijheidsbenemende en -beperkende maatregelen en besluiten omtrent een verblijfsvergunning asiel voor (on)bepaalde tijd. 
###Bezwaar

Onder het maken van bezwaar wordt verstaan: het gebruikmaken van de ingevolge een wettelijk voorschrift bestaande bevoegdheid voorziening tegen een besluit te vragen bij het bestuursorgaan dat het besluit heeft genomen. 
###Administratief beroep

Onder het instellen van administratief beroep wordt verstaan: het gebruikmaken van de ingevolge een wettelijk voorschrift bestaande bevoegdheid voorziening tegen een besluit te vragen bij een ander bestuursorgaan dan hetwelk het besluit heeft genomen. 
###Beroep

Onder het instellen van beroep wordt verstaan: het instellen van administratief beroep dan wel beroep bij een administratieve rechter.   
### 10.1  

####Onderwerp van bezwaar en (administratief) beroep

Bezwaar kan worden gemaakt en (administratief) beroep kan worden ingesteld tegen: 

a. besluiten op grond van de [Vw](../../../../../wet/vreemdelingenwet/2000/BWBR0011823/README.md). Onder een besluit wordt verstaan een schriftelijke beslissing van een bestuursorgaan, inhoudende een publiekrechtelijke rechtshandeling. Daartoe behoren ook de beschikkingen. Onder een beschikking wordt verstaan een besluit dat niet van algemene strekking is, met inbegrip van de afwijzing van een aanvraag daarvan ([artikel 1:3 Awb](../../../../../wet/algemene/wet/bestuursrecht/BWBR0005537/README.md));  

b. een beschikking omtrent de afgifte van een visum, waaronder begrepen een mvv ([artikel 72, tweede lid, Vw](../../../../../wet/vreemdelingenwet/2000/BWBR0011823/README.md));  

c. een handeling van een bestuursorgaan ten aanzien van een vreemdeling als zodanig ([artikel 72, derde lid, Vw](../../../../../wet/vreemdelingenwet/2000/BWBR0011823/README.md)), voorzover het uiteraard gaat om een rechtens relevante (feitelijke) handeling ingevolge de [Vw](../../../../../wet/vreemdelingenwet/2000/BWBR0011823/README.md), bijvoorbeeld een handeling van een toezichthouder in het kader van de Vw.   Vanaf 1 oktober 2009 is het als gevolg van de [Wet dwangsom en beroep bij niet tijdig beslissen](../../../../../wet/wet/dwangsom/en/beroep/bij/niet/tijdig/beslissen/BWBR0026450/README.md) alleen mogelijk om beroep in te stellen tegen het niet tijdig nemen van een besluit op een aanvraag tot het geven van een beschikking krachtens de [Vw](../../../../../wet/vreemdelingenwet/2000/BWBR0011823/README.md) of een visum, waaronder begrepen een mvv (zie [artikel 6:12, eerste lid, Awb](../../../../../wet/algemene/wet/bestuursrecht/BWBR0005537/README.md)). Dit beroepschrift kan worden ingediend zodra het bestuursorgaan in gebreke is een besluit te nemen en er twee weken zijn verstreken na de dag waarop het bestuursorgaan schriftelijk door een belanghebbende in gebreke is gesteld (zie artikel 6:12, derde lid, Awb). Op reeds vóór 1 oktober 2009 ingediende bezwaar- en beroepschriften tegen het niet tijdig nemen van een besluit, blijft het recht van toepassing zoals dit gold vóór 1 oktober 2009.    
### 10.2  

####Termijn indienen bezwaar en (administratief) beroep

De termijn voor het indienen van een bezwaar- of beroepschrift bedraagt vier weken ([artikel 69, eerste lid, Vw](../../../../../wet/vreemdelingenwet/2000/BWBR0011823/README.md)). Dat geldt ook voor bezwaar en beroep tegen (feitelijke) rechtens relevante handelingen van een bestuursorgaan ten aanzien van een vreemdeling als zodanig, die ingevolge [artikel 72, derde lid, Vw](../../../../../wet/vreemdelingenwet/2000/BWBR0011823/README.md) met een beschikking zijn gelijkgesteld. De termijn begint op de dag na die waarop de beschikking op de voorgeschreven wijze is bekendgemaakt. 
### *Rechtsmiddel tegen het niet tijdig nemen van een besluit* 

Het beroepschrift tegen het niet tijdig nemen van een besluit kan pas worden ingediend als het bestuursorgaan in gebreke is en er twee weken zijn verstreken na de dag waarop belanghebbende het bestuursorgaan schriftelijk in gebreke heeft gesteld (zie [artikel 6:12, tweede lid, Awb](../../../../../wet/algemene/wet/bestuursrecht/BWBR0005537/README.md)). Het indienen van een beroepschrift tegen het niet tijdig nemen van een besluit (artikel 6:12, eerste lid, Awb) is niet aan een termijn gebonden, met dien verstande dat bij een onredelijk late indiening een niet-ontvankelijk verklaring kan volgen (artikel 6:12, vierde lid, Awb). Tenzij de beslistermijn is opgeschort (op grond van [artikel 25, tweede lid, Vw](../../../../../wet/vreemdelingenwet/2000/BWBR0011823/README.md) of [artikel 4:15 Awb](../../../../../wet/algemene/wet/bestuursrecht/BWBR0005537/README.md)), bedraagt de termijn waarbinnen een beschikking op een aanvraag omtrent een verblijfsvergunning regulier moet worden gegeven zes maanden. Voor mvv-aanvragen is er geen wettelijke beslistermijn. De beslissing moet genomen worden binnen een redelijke termijn. Die termijn bedraagt drie maanden. In elk geval wordt binnen acht weken na ontvangst van de aanvraag bericht binnen welke termijn een beslissing kan worden verwacht ([artikel 4:14 Awb](../../../../../wet/algemene/wet/bestuursrecht/BWBR0005537/README.md) en B1/1).   
### 10.2.1  

####Tijdig indienen bezwaarschrift of (administratief) beroep

Het rechtsmiddel is tijdig aangewend, indien 

– het bezwaarschrift binnen vier weken is ontvangen, of binnen vier weken ter post is bezorgd en niet later dan een week na afloop van de vierwekentermijn is ontvangen (zie [artikel 69, eerste lid, Vw](../../../../../wet/vreemdelingenwet/2000/BWBR0011823/README.md), [artikel 6:9 Awb](../../../../../wet/algemene/wet/bestuursrecht/BWBR0005537/README.md) en B1/10.2);  

– de termijnoverschrijding verschoonbaar is (zie [artikel 6:11 Awb](../../../../../wet/algemene/wet/bestuursrecht/BWBR0005537/README.md)).   Indien redelijkerwijs niet kan worden geoordeeld dat de indiener van het bezwaarschrift in verzuim is geweest, mag de behandeling van het bezwaarschrift derhalve ondanks de termijnoverschrijding, wel in Nederland worden afgewacht. 
###Algemene Termijnenwet

De Algemene Termijnenwet is van toepassing. Indien de termijn van vier weken eindigt op een zaterdag, een zondag, een algemeen erkende feestdag (Nieuwjaarsdag, de Christelijke tweede paas- en pinksterdag, beide kerstdagen, hemelvaartsdag, de vijfde mei, en de dag waarop de verjaardag van de Koningin wordt gevierd), of Goede Vrijdag, wordt die termijn verlengd tot en met de eerstvolgende dag die niet een zaterdag, zondag, een algemeen erkende feestdag of Goede Vrijdag is.     
### 10.3  

####Kring der beroepsgerechtigden

Het bezwaar of (administratief) beroep kan slechts worden ingediend door de vreemdeling in persoon, zijn wettelijk vertegenwoordiger (de ouder die de ouderlijke macht heeft, de voogd of de curator), zijn bijzondere gemachtigde, of een advocaat, die verklaart daartoe bepaaldelijk te zijn gemachtigd ([artikel 70, eerste lid, Vw](../../../../../wet/vreemdelingenwet/2000/BWBR0011823/README.md)).    
### 10.4  

####Vereisten indienen bezwaar- of administratief beroepschrift

Een bezwaar- of administratief beroepschrift wordt schriftelijk ingediend bij de Minister voor I&A. Een bezwaarschrift in visum- en mvv-zaken wordt gericht aan de Minister van BuZa, maar toegezonden aan de IND. Het bezwaar- of administratief beroepschrift bevat in ieder geval: 

a. de naam en adres van de indiener;  

b. de dagtekening;  

c. een omschrijving en zo mogelijk een afschrift van het bestreden besluit;  

d. de gronden;  

e. de handtekening van de indiener.   Vermelding van de naam en geboortedatum van de vreemdeling en het dossiernummer van de IND is gewenst. Indien het bezwaar- of administratief beroepschrift in een vreemde taal (anders dan het Frans, Duits of Engels) is gesteld en een vertaling voor een goede behandeling noodzakelijk is, draagt de indiener zorg voor een vertaling (zie [artikel 6:5 Awb](../../../../../wet/algemene/wet/bestuursrecht/BWBR0005537/README.md)). 
### *Herstelverzuim* 

Als niet is voldaan aan een van de vereisten voor het in behandeling nemen van een bezwaar- of administratief beroepschrift – termijn, vormvereisten, beroepsgerechtigde – wordt de indiener gedurende een termijn van twee weken in de gelegenheid gesteld het verzuim te herstellen. Indien het verzuim niet binnen die termijn wordt hersteld, kan het bezwaar- of administratief beroepschrift niet-ontvankelijk worden verklaard. Bezwaar of (administratief) beroep door een vreemdeling aan wie rechtens de vrijheid is ontnomen Indien de vreemdeling rechtens zijn vrijheid is ontnomen, kan het bezwaar of (administratief) beroep worden ingediend door middel van een schriftelijke verklaring als bedoeld in [artikel 451a WvSv](../../../../../wet/wet/van/15/januari/1921/BWBR0001903/README.md), die de vreemdeling doet toekomen aan het hoofd van de inrichting waar hij is gedetineerd ([artikel 70, tweede lid, Vw](../../../../../wet/vreemdelingenwet/2000/BWBR0011823/README.md)).    
### 10.5  

####Bericht over een bezwaar- of administratief beroepschrift

Na ontvangst van het bezwaar- of administratief beroepschrift wordt aan de indiener ervan een ontvangstbevestiging verzonden. Indien de beslissing op het bezwaar- of beroepschrift wordt verdaagd, wordt dat zo mogelijk reeds bij de ontvangstbevestiging meegedeeld. De politie wordt middels een signalering in het BVV op de hoogte gesteld van de verblijfsstatus van de vreemdeling.    
### 10.6  

####Opschorting van de werking van het (afwijzende) besluit

Als hoofdregel geldt dat de vreemdeling die bezwaar heeft gemaakt tegen een afwijzende beslissing omtrent een verblijfsvergunning, de behandeling van het bezwaarschrift in Nederland mag afwachten. In die periode wordt de werking van het (afwijzende) besluit opgeschort en heeft de vreemdeling rechtmatig verblijf.   
### 10.6.1  

####Uitzonderingen opschortende werking

###Ontbreken mvv, gevaar voor openbare orde en nationale veiligheid

De werking van het (afwijzende) besluit wordt echter niet opgeschort en de behandeling van het bezwaarschrift mag niet in Nederland worden afgewacht, indien: 

a. de afwijzing van de aanvraag tot het verlenen van een verblijfsvergunning voor bepaalde tijd is gebaseerd op het ontbreken van een geldige mvv (zie [artikel 73, tweede lid, onder a](../../../../../wet/vreemdelingenwet/2000/BWBR0011823/README.md), juncto [artikel 16, eerste lid, onder a, Vw](../../../../../wet/vreemdelingenwet/2000/BWBR0011823/README.md)); de afwijzing van de aanvraag tot het verlenen van een verblijfsvergunning voor bepaalde tijd is gebaseerd op gevaar voor de openbare orde of nationale veiligheid (zie [artikel 73, tweede lid, onder a](../../../../../wet/vreemdelingenwet/2000/BWBR0011823/README.md), juncto [artikel 16, eerste lid, onder d, Vw](../../../../../wet/vreemdelingenwet/2000/BWBR0011823/README.md));  

b. de afwijzing van de aanvraag tot het verlengen van de geldigheidsduur van de verblijfsvergunning voor bepaalde tijd is gebaseerd op gevaar voor de openbare orde of nationale veiligheid (zie [artikel 71, tweede lid, onder b](../../../../../wet/vreemdelingenwet/2000/BWBR0011823/README.md), juncto [artikel 18, eerste lid, onder e, Vw](../../../../../wet/vreemdelingenwet/2000/BWBR0011823/README.md)); de intrekking van de verblijfsvergunning regulier voor bepaalde tijd is gebaseerd op gevaar voor de openbare orde of nationale veiligheid (zie [artikel 71, tweede lid, aanhef](../../../../../wet/vreemdelingenwet/2000/BWBR0011823/README.md), juncto [artikel 19](../../../../../wet/vreemdelingenwet/2000/BWBR0011823/README.md) en [18, eerste lid, onder e, Vw](../../../../../wet/vreemdelingenwet/2000/BWBR0011823/README.md));  

c. de afwijzing van de aanvraag tot het verlenen van een verblijfsvergunning regulier voor onbepaalde tijd is gebaseerd op gevaar voor de openbare orde of nationale veiligheid (zie [artikel 73, tweede lid, onder c](../../../../../wet/vreemdelingenwet/2000/BWBR0011823/README.md), juncto [artikel 21, eerste lid, onder e en f, Vw](../../../../../wet/vreemdelingenwet/2000/BWBR0011823/README.md));  

d. de intrekking van de verblijfsvergunning regulier voor onbepaalde tijd is gebaseerd op een actuele en ernstige bedreiging voor de openbare orde of nationale veiligheid (zie [artikel 73, tweede lid, onder d](../../../../../wet/vreemdelingenwet/2000/BWBR0011823/README.md), juncto [artikel 22, eerste lid, onder c Vw](../../../../../wet/vreemdelingenwet/2000/BWBR0011823/README.md)).   Onder ‘gevaar voor de openbare orde of nationale veiligheid’ als bedoeld onder ‘d’ en ‘e’ wordt verstaan een veroordeling bij onherroepelijk geworden rechterlijk vonnis, wegens een misdrijf waartegen een gevangenisstraf van drie jaar of meer is bedreigd, óf oplegging van de maatregel van ter beschikkingstelling. Voor onderdanen van de EU/EER en Zwitserland gelden specifieke bepalingen ten aanzien van het afwachten van de behandeling van het bezwaarschrift (zie [A4/6.2](../../../../../circulaire/vreemdelingencirculaire/2000/(a)/BWBR0012287/README.md)). 
###Herhaalde aanvraag en niet tijdig bezwaar

Indien de vreemdeling bezwaar heeft gemaakt tegen de afwijzing van een herhaalde aanvraag zonder nieuw gebleken feiten of gewijzigde omstandigheden ([artikel 4:6 Awb](../../../../../wet/algemene/wet/bestuursrecht/BWBR0005537/README.md)), wordt de werking van het afwijzende besluit niet opgeschort en mag de behandeling van het bezwaarschrift niet in Nederland worden afgewacht (zie [artikel 73, derde lid, Vw](../../../../../wet/vreemdelingenwet/2000/BWBR0011823/README.md)). Indien het bezwaarschrift niet tijdig is ingediend, wordt de werking van het (afwijzende) besluit niet opgeschort en mag de behandeling van het bezwaarschrift niet in Nederland worden afgewacht (zie [artikel 73, derde lid, Vw](../../../../../wet/vreemdelingenwet/2000/BWBR0011823/README.md)). 
###Vreemdelingenbewaring

Indien de vreemdeling in bewaring is gesteld, wordt de werking van het afwijzende besluit niet opgeschort en mag de behandeling van het bezwaarschrift niet in Nederland worden afgewacht. Indien de vreemdeling hangende het bezwaarschrift in bewaring wordt gesteld, eindigt daarmee de opschorting van de werking van het afwijzende besluit. Vanaf dat moment mag de vreemdeling de behandeling van het bezwaarschrift niet meer in Nederland afwachten (zie [artikel 73, vierde lid, Vw](../../../../../wet/vreemdelingenwet/2000/BWBR0011823/README.md)).    
### 10.6.2  

####Opschorting van de werking (afwijzende) besluit en hoorplicht

Het enkele feit dat de werking van de afwijzende beschikking niet wordt opgeschort en de vreemdeling de behandeling van het bezwaarschrift niet in Nederland mag afwachten, betekent nog niet dat de hoorplicht in de bezwaarfase ([artikel 7:2 Awb](../../../../../wet/algemene/wet/bestuursrecht/BWBR0005537/README.md)) niet langer geldt. Voor de regels inzake de hoorplicht is [artikel 7:3 Awb](../../../../../wet/algemene/wet/bestuursrecht/BWBR0005537/README.md) van toepassing (zie ook B1/10.7).    
### 10.6.3  

####Aantekening

Indien de werking van het besluit wordt opgeschort totdat op het bezwaar of het administratief beroep is beslist, wordt in het identiteitspapier van een vreemdeling een aantekening gesteld, luidende: ‘bezwaar/administratief beroep ingediend ...(datum)’. Deze aantekening wordt doorgehaald indien het bezwaar- of administratief beroepschrift ongegrond is verklaard. Deze doorhaling wordt door de ambtenaar die de doorhaling verricht gedateerd en van zijn paraaf voorzien. Maakt de vreemdeling bezwaar bij de Minister tegen een beschikking waarbij hem verder verblijf wordt ontzegd, dan wordt het verblijfsdocument niet ingehouden indien de uitzetting achterwege blijft. In dat geval wordt in het document voor grensoverschrijding een sticker ‘Verblijfsaantekeningen Vervolgprocedures’ ([bijlage 7i VV](../../../../../ministeriele-regeling/voorschrift/vreemdelingen/2000/BWBR0012002/README.md)) geplaatst. Op deze sticker wordt de datum en het nummer van het paspoort ingevuld achter de tekst ‘bezwaar ingediend...’. Ter verkrijging van deze sticker dient de vreemdeling zich uitsluitend vooraf telefonisch aan te melden bij de IND via het landelijk telefoonnummer. Vervolgens handelt een ambtenaar van de IND het verzoek af.    
### 10.6.4  

####Het verzoek om een voorlopige voorziening

Indien de werking van het besluit niet wordt opgeschort totdat op het bezwaar is beslist en de vreemdeling de behandeling van het bezwaarschrift niet in Nederland mag afwachten, kan de rechtbank worden verzocht een voorlopige voorziening te treffen. De voorzieningenrechter is bevoegd kennis te nemen van het verzoek. De behandeling van het verzoek kan plaatsvinden in een nevenzittingsplaats. Indien een verzoek om een voorlopige voorziening is ingediend om uitzetting te voorkomen, en nog niet op het bezwaar of administratief beroep is beslist, beslist de voorzieningenrechter zoveel mogelijk ook op het bezwaar of administratief beroep ([artikel 78 Vw](../../../../../wet/vreemdelingenwet/2000/BWBR0011823/README.md)). Als regel mag de uitspraak op een tijdig ingediend verzoek om voorlopige voorziening hangende bezwaar of beroep in Nederland worden afgewacht, tenzij: 

a. het een opvolgend verzoek om voorlopige voorziening betreft;  

b. de aanvraag om een verblijfsvergunning met toepassing van [artikel 4:6 Awb](../../../../../wet/algemene/wet/bestuursrecht/BWBR0005537/README.md) is afgewezen:  

c. redenen van openbare orde (waaronder begrepen de openbare rust) of nationale veiligheid zich daartegen verzetten;  

d. de uitzetting daardoor onredelijk wordt belemmerd; of  

e. sprake is van misbruik van recht.   
### *Ad a.* 

Uitgangspunt is dat een vreemdeling de uitspraak op zijn eerste verzoek om voorlopige voorziening mag afwachten. Van een eerste verzoek om voorlopige voorziening is sprake als niet eerder in het bodemgeschil (de totale behandelingsduur van het geschil dat ontstaat op het moment van het bezwaar en (hoger) beroep) om een voorlopige voorziening is verzocht. Een tweede of herhaald verzoek om voorlopige voorziening mag in de regel niet worden afgewacht. Van een tweede verzoek tot het treffen van een voorlopige voorziening in hiervoor bedoelde zin is geen sprake indien een in hetzelfde bodemgeschil eerste verzoek om een voorlopige voorziening door de voorzieningenrechter is toegewezen. 
### *Ad b.* 

Indien sprake is van een herhaalde aanvraag waarbij geen nieuw gebleken feiten of veranderde omstandigheden naar voren zijn gebracht die tot heroverweging van het eerdere oordeel aanleiding geven, kan de herhaalde aanvraag met toepassing van [artikel 4:6, tweede lid, Awb](../../../../../wet/algemene/wet/bestuursrecht/BWBR0005537/README.md) worden afgewezen. Dit houdt in dat in de afwijzende beschikking ten aanzien van de motivering wordt verwezen naar de eerdere afwijzende beschikking. Bij een dergelijke afwijzing van de aanvraag mag de behandeling van het verzoek om voorlopige voorziening in de procedures tegen die afwijzing - het bezwaar en het (eventueel daarop volgende) beroep - niet in Nederland worden afgewacht. 
### *Ad c.* 

Bij een ongewenstverklaarde vreemdeling zullen redenen van openbare orde dan wel de nationale veiligheid zich tegen het afwachten van de behandeling van het verzoek om voorlopige voorziening verzetten. Een ongewenstverklaarde vreemdeling zal derhalve de behandeling van zijn verzoek om voorlopige voorziening niet in Nederland mogen afwachten. Ook in andere gevallen waarbij (nog) geen sprake is van een ongewenstverklaring, maar wel van bijzondere omstandigheden in het kader van de openbare orde of nationale veiligheid, kunnen redenen van openbare orde of nationale veiligheid zich verzetten tegen het afwachten van de behandeling van het verzoek om voorlopige voorziening. In dat geval wordt aan de vreemdeling kenbaar gemaakt dat hij op grond van redenen van openbare orde of nationale veiligheid de behandeling van zijn in te dienen verzoek om voorlopige voorziening niet in Nederland zal mogen afwachten. 
### *Ad d.* 

De uitzetting wordt geacht onredelijk te worden belemmerd indien een concrete mogelijkheid van terugkeer naar het land van herkomst of toelating tot een derde land verloren zou gaan doordat de behandeling van het verzoek om voorlopige voorziening door de vreemdeling mag worden afgewacht. Hiervan wordt geacht in ieder geval sprake te zijn indien: 

* een paspoort, de daarin voorkomende visa of vervangende reisdocumenten nog slechts voor korte tijd geldig zijn;  

* de vreemdeling kan worden uitgezet door middel van overgave aan de buitenlandse grensautoriteiten ingevolge terug- en overnameovereenkomsten of Verordening 343/2003 en de terugname of overdracht ingevolge de bepalingen van de overeenkomst of verordening illusoir zou worden;  

* de vreemdeling met een door DT&V georganiseerde overheidsvlucht uitgezet zou kunnen worden terwijl door het afwachten van de behandeling van het verzoek om voorlopige voorziening uitzetting voor langere tijd illusoir zou worden.   
### *Ad e.* 

Van misbruik van het recht zal slechts sprake zijn indien het verzoek om voorlopige voorziening evident geen enkel redelijk belang heeft, dat sprake is van indiening van het verzoek te kwader trouw. Hierbij zullen de omstandigheden van het geval een belangrijke rol spelen. Te denken valt bijvoorbeeld aan de situatie dat de vreemdeling na zijn inbewaringstelling één of meerdere procedures is gaan voeren met het kennelijke doel om de uitzetting dan wel de verkrijging van een reisdocument te vertragen. De vreemdeling wordt in de regel uiterlijk 24 uur voor uitzetting door de DT&V op de hoogte gesteld van de datum en het tijdstip van de geplande uitzetting.     
### 10.7  

####Horen

In de bezwaar- en administratief beroepsfase geldt als hoofdregel het horen van belanghebbende(n). Daarvan kan slechts worden afgezien, indien: 

– het bezwaar of het administratief beroep kennelijk niet-ontvankelijk is;  

– het bezwaar of het administratief beroep kennelijk ongegrond is;  

– de belanghebbenden hebben verklaard geen gebruik te willen maken van het recht gehoord te worden.   In bezwaar, doch niet in administratief beroep, kan voorts van het horen worden afgezien indien aan de bezwaren volledig tegemoet wordt gekomen en andere belanghebbenden daardoor niet in hun belangen kunnen worden geschaad. Horen in bezwaar of administratief beroep geschiedt in persoon. Schriftelijk of telefonisch horen voldoet niet aan de eisen van de Awb. Wel kan de vreemdeling of de gemachtigde bij telefonisch of schriftelijk contact met de IND aangeven af te zien van het recht om te worden gehoord. Het horen geschiedt door een ambtelijke commissie. Indien de belanghebbende in het buitenland verblijft en een adres in het buitenland bekend is, wordt gehoord door tussenkomst van de Nederlandse diplomatieke of consulaire vertegenwoordiging. In zaken met betrekking tot de afgifte van een visum of mvv wordt de referent in Nederland gehoord. De referent dient een schriftelijke machtiging om namens belanghebbende in rechte te mogen optreden, over te leggen, tenzij de referent tevens de aanvrager, wettelijk vertegenwoordiger of raadsman is.    
### 10.8  

####De beschikking in bezwaar of administratief beroep

In bezwaar en administratief beroep zijn in reguliere zaken de bepalingen van de Awb van toepassing, voorzover daarvan niet is afgeweken bij [artikel 72 tot en met 77 Vw](../../../../../wet/vreemdelingenwet/2000/BWBR0011823/README.md) dan wel [artikel 1.8 Vb](../../../../../AMvB/vreemdelingenbesluit/2000/BWBR0011825/README.md). Ingevolge het systeem van de Awb dient in bezwaar en administratief beroep een toetsing 'ex nunc' plaats te vinden. Dat wil zeggen dat daarbij ook nieuwe feiten en omstandigheden in aanmerking moeten worden genomen, tot aan de dag van de beslissing op het bezwaar of administratief beroep. Dat betekent echter niet dat onder alle omstandigheden tot volledige heroverweging moet worden overgegaan. Ingevolge [artikel 7:11 Awb](../../../../../wet/algemene/wet/bestuursrecht/BWBR0005537/README.md) vindt, voorzover het bezwaar ontvankelijk is, een heroverweging plaats op grondslag van het bezwaar. Daaruit vloeien blijkens de Memorie van Toelichting op de [Awb](../../../../../wet/algemene/wet/bestuursrecht/BWBR0005537/README.md) twee gevolgen voort. Ten eerste moeten die onderdelen van het besluit die geheel los van de aangevoerde bezwaren staan, in beginsel buiten beschouwing blijven, waarbij het bestuursorgaan die bezwaren naar hun strekking wel ruim zal moeten opvatten en dus bijvoorbeeld rekening moet houden met wat er tijdens de hoorzitting daarover is gezegd. Ten tweede mag het bezwaarschrift er niet toe leiden dat het bestuursorgaan de heroverweging gebruikt om een verslechtering van de positie van de indiener te bereiken die zonder bezwaarschriftprocedure niet mogelijk zou zijn. Wijzigen ten nadele van de indiener kan wel plaatsvinden indien die bevoegdheid op andere grond bestaat. Daarbij kan met name worden gedacht aan situaties waarin de bevoegdheid bestaat tot intrekking van een verleende vergunning over te gaan. Een en ander laat overigens onverlet dat het bestuursorgaan rekening dient te houden met nieuwe feiten en omstandigheden, voorzover het bestuursorgaan daarvan ambtshalve kennis draagt, en ambtshalve geconstateerde misslagen dient te herstellen. Op administratief beroep is van toepassing onder meer [artikel 7:25 Awb](../../../../../wet/algemene/wet/bestuursrecht/BWBR0005537/README.md). Ingevolge [artikel 7:25 Awb](../../../../../wet/algemene/wet/bestuursrecht/BWBR0005537/README.md) vernietigt het beroepsorgaan het bestreden besluit en neemt het voorzover nodig in de plaats daarvan een nieuw besluit, voorzover het beroepsorgaan het beroep ontvankelijk en gegrond acht. [Artikel 7:25 Awb](../../../../../wet/algemene/wet/bestuursrecht/BWBR0005537/README.md) spreekt niet over 'op grondslag van', is derhalve ruimer geformuleerd dan [artikel 7:11 Awb](../../../../../wet/algemene/wet/bestuursrecht/BWBR0005537/README.md) en laat ruimte zowel voor een volledige heroverweging als voor een beperktere toetsing. Als de ACVZ ingeschakeld is, wordt het advies met de beschikking meegezonden. Indien de beschikking afwijkt van het advies van de ACVZ, wordt op grond van [artikel 7:13, zevende lid, Awb](../../../../../wet/algemene/wet/bestuursrecht/BWBR0005537/README.md) in de beschikking de reden voor die afwijking vermeld. Indien van het horen is afgezien wordt ingevolge [artikel 7:12, eerste lid](../../../../../wet/algemene/wet/bestuursrecht/BWBR0005537/README.md) dan wel [artikel 7:26, eerste lid, Awb](../../../../../wet/algemene/wet/bestuursrecht/BWBR0005537/README.md) aangegeven op welke grond dat is geschied. De mogelijke gronden zijn vermeld in [artikel 7:3](../../../../../wet/algemene/wet/bestuursrecht/BWBR0005537/README.md) voor bezwaar en [artikel 7:17 Awb](../../../../../wet/algemene/wet/bestuursrecht/BWBR0005537/README.md) voor administratief beroep. Indien de ACVZ is of wordt ingeschakeld, beslist niet de ACVZ of met toepassing van [artikel 7:3 Awb](../../../../../wet/algemene/wet/bestuursrecht/BWBR0005537/README.md) van het horen kan worden afgezien, doch het bestuursorgaan, dat wil zeggen de Minister. Ingevolge [artikel 7:13, vierde lid, Awb](../../../../../wet/algemene/wet/bestuursrecht/BWBR0005537/README.md) beslist immers de commissie over de toepassing van [artikel 7:3](../../../../../wet/algemene/wet/bestuursrecht/BWBR0005537/README.md), voorzover bij wettelijk voorschrift niet anders is bepaald. Het wettelijke voorschrift waarbij aldus anders is bepaald, is [artikel 1.8 Vb](../../../../../AMvB/vreemdelingenbesluit/2000/BWBR0011825/README.md):    
### 10.9  

####Beslistermijnen

Met ingang van 1 oktober 2009 zijn als gevolg van een wijziging van de Awb ([artikel 7:10 van de Awb](../../../../../wet/algemene/wet/bestuursrecht/BWBR0005537/README.md) is gewijzigd m.i.v. 1 oktober 2009 ingevolge art. I, onderdeel B, van de wet van 18 juni 2009, Stb. 384) de beslistermijnen en de termijnen voor verdaging voor bezwaar en administratief beroep gewijzigd en zijn de opschortingsmogelijkheden voor bezwaar en administratief beroep uitgebreid. Voor bezwaar- en administratief beroepschriften die zijn ingediend op of na 1 oktober 2009, vangt de beslistermijn aan op de dag na die waarop de termijn voor het indienen van het bezwaar- of beroepschrift is verstreken. De termijn eindigt met de verzending van de beschikking. De verplichting tot het beslissen vervalt, voorzover hier van belang, indien het bezwaar- of beroepschrift schriftelijk (of tijdens het horen: mondeling) wordt ingetrokken. Voor bezwaar- en administratief beroepschriften die vóór 1 oktober 2009 zijn ingediend, zijn de beslistermijnen en verdagingstermijnen van toepassing zoals die golden vóór 1 oktober 2009. Hetgeen hierna in deze paragraaf is vermeld, ziet uitsluitend op de situatie vanaf 1 oktober 2009. 
###Administratief beroep

De beslissing op een administratief beroepschrift moet binnen zestien weken gerekend vanaf de dag na die waarop de termijn voor het indienen van het beroepschrift is verstreken, worden genomen ([artikel 7:24, eerste lid, Awb](../../../../../wet/algemene/wet/bestuursrecht/BWBR0005537/README.md)). De beslissing op een administratief beroepschrift kan met tien weken worden verdaagd (artikel 7:24, vierde lid, Awb). Dat moet schriftelijk (artikel 7:24, zevende lid, Awb) en behoeft geen instemming van de vreemdeling. Verdere uitstel dan met die tien weken kan uitsluitend voor zover alle belanghebbenden daarmee instemmen, de indiener van het beroepschrift daarmee instemt en andere belanghebbenden daardoor niet in hun belangen worden geschaad, of als dit nodig is in verband met de naleving van wettelijke procedurevoorschriften (artikel 7:24, zesde lid, Awb). Omdat besluiten omtrent de verlening, verlenging en intrekking van verblijfsvergunningen, alsmede afwijzing van aanvragen altijd namens de Minister worden genomen, staat daartegen geen administratief beroep, maar bezwaar open. 
###Bezwaar

Hoewel de Korpschef niet meer beslist op reguliere aanvragen, valt niet uit te sluiten dat bij de IND nog bezwaarschriften zullen worden ontvangen gericht tegen een beslissing van de Korpschef. Bij bezwaarschriften wordt derhalve onderscheid gemaakt tussen bezwaarschriften tegen beschikkingen van de Korpschef en beschikkingen van de IND. De beslissing op een bezwaarschrift gericht tegen een beschikking die door de IND krachtens mandaat is genomen, moet binnen zes weken, gerekend vanaf de dag na die waarop de termijn voor het indienen van het bezwaarschrift is verstreken, worden genomen ([artikel 7:10, eerste lid, Awb](../../../../../wet/algemene/wet/bestuursrecht/BWBR0005537/README.md)). Indien de ACVZ wordt ingeschakeld, bedraagt de beslistermijn twaalf weken (artikel 7:10, eerste lid, Awb). De beslissing op het bezwaarschrift tegen een beschikking die door de korpschef krachtens mandaat is genomen, moet binnen zestien weken na ontvangst van het bezwaarschrift worden genomen ([artikel 76 Vw](../../../../../wet/vreemdelingenwet/2000/BWBR0011823/README.md)). 
###Verdaging

De beslissing op het bezwaarschrift tegen een – al dan niet door de korpschef genomen – beschikking, kan bij kennisgeving met zes weken worden verdaagd. Dat moet schriftelijk ([artikel 7:10, derde en vijfde lid, Awb](../../../../../wet/algemene/wet/bestuursrecht/BWBR0005537/README.md)) en behoeft geen instemming van de vreemdeling. In dat geval bedraagt de totale beslistermijn dus: 

* twaalf weken (ingeval niet door de Korpschef genomen beschikkingen, waarbij de ACVZ niet wordt ingeschakeld);  

* achttien weken (ingeval niet door de Korpschef genomen beschikkingen, waarbij de ACVZ wel wordt ingeschakeld); dan wel  

* zesentwintig weken (ingeval door de Korpschef genomen beschikkingen).   Verder uitstel dan met zes weken (bezwaar) respectievelijk tien weken (administratief beroep) kan uitsluitend voor zover alle belanghebbenden daarmee instemmen, de indiener van het bezwaarschrift daarmee instemt en andere belanghebbenden daardoor niet in hun belangen worden geschaad, of als dit nodig is in verband met de naleving van wettelijke procedurevoorschriften ([zie artikel 7:10, vierde lid, Awb](../../../../../wet/algemene/wet/bestuursrecht/BWBR0005537/README.md) en [artikel 7:24, zesde lid, Awb](../../../../../wet/algemene/wet/bestuursrecht/BWBR0005537/README.md)). Hiervan moet wel schriftelijk mededeling worden gedaan aan (de gemachtigde van) de vreemdeling. 
###Opschorting in verband met herstel verzuim

Zowel voor bezwaar- als administratief beroepschriften geldt dat de beslistermijn wordt opgeschort gerekend vanaf de dag na die waarop de indiener is verzocht een verzuim als bedoeld in [artikel 6:6 Awb](../../../../../wet/algemene/wet/bestuursrecht/BWBR0005537/README.md) te herstellen, tot de dag waarop het verzuim is hersteld of de daarvoor geldende termijn ongebruikt is verstreken ([artikel 7:10, tweede lid, Awb](../../../../../wet/algemene/wet/bestuursrecht/BWBR0005537/README.md); [artikel 7:24, derde lid, Awb](../../../../../wet/algemene/wet/bestuursrecht/BWBR0005537/README.md)). Indien niet is voldaan aan [artikel 6:5 Awb](../../../../../wet/algemene/wet/bestuursrecht/BWBR0005537/README.md) of aan enig ander bij de wet gesteld vereiste voor het in behandeling nemen van het bezwaar of beroep, kan dit niet-ontvankelijk worden verklaard, mits de indiener de gelegenheid heeft gehad het verzuim te herstellen binnen een hem daartoe gestelde termijn. Die termijn moet redelijk zijn. In alle gevallen wordt een termijn van twee weken redelijk geacht. Slechts in zeer bijzondere gevallen wordt verder uitstel gegeven. De beslistermijn wordt opgeschort met die twee weken of binnen die termijn op de dag van ontvangst van de gegevens. Er kan onder meer sprake zijn van een verzuim indien: 

* het bezwaar- of beroepschrift niet binnen de termijn van vier weken ([artikel 69, eerste lid, Vw](../../../../../wet/vreemdelingenwet/2000/BWBR0011823/README.md)) is ontvangen en evenmin binnen de in [artikel 6:9, tweede lid, Awb](../../../../../wet/algemene/wet/bestuursrecht/BWBR0005537/README.md) bedoelde termijn is ontvangen; de indiener wordt verzocht binnen twee weken de reden van de termijnoverschrijding aan te voeren, opdat beoordeeld kan worden of de termijnoverschrijding verschoonbaar is; de beslistermijn wordt opgeschort met die twee weken of zoveel korter als de reden voor het verstrijken van die twee weken is aangevoerd;  

* het bezwaar- of beroepschrift niet is ingediend door de vreemdeling in persoon, zijn wettelijk vertegenwoordiger, zijn bijzonder gemachtigde of een advocaat die verklaart daartoe bepaaldelijk te zijn gevolmachtigd ([artikel 68, eerste lid, Vw](../../../../../wet/vreemdelingenwet/2000/BWBR0011823/README.md)); de indiener die niet de vreemdeling zelf is en evenmin diens wettelijk vertegenwoordiger of advocaat kan bijzonder gevolmachtigde zijn; indien geen volmacht is overgelegd met het bezwaarschrift, wordt daarvoor een termijn van twee weken gegund; de beslistermijn wordt opgeschort met die twee weken of zoveel korter als de volmacht voor het verstrijken van die twee weken is overgelegd;  

* het bezwaar- of beroepschrift geen gronden bevat; de indiener moet worden verzocht binnen twee weken de gronden aan te voeren; de beslistermijn wordt opgeschort met die twee weken of zoveel korter als de gronden voor het verstrijken van die twee weken zijn ontvangen.   Opdat later schriftelijk bewijs voorhanden is, is het van belang dat het opvragen van gegevens en het opschorten van de beslistermijn schriftelijk gebeurt en dat van het geschrift kopie wordt bewaard. Tevens is het van belang dat in de brief duidelijk de datum wordt aangegeven en de termijn die wordt gegeven om het ontbrekende te overleggen (einddatum). Omdat de termijn waarmee de beslissing wordt opgeschort, eindigt op de datum waarop het ontbrekende wordt ontvangen (dus niet noodzakelijkerwijs op het moment waarop de gegunde termijn eindigt), is het tevens van belang dat nauwgezet wordt bijgehouden op welke datum brieven worden ontvangen. 
###Opschorting op andere gronden vanaf 1 oktober 2009

Als gevolg van de inwerkingtreding van de Wet dwangsom en beroep bij niet tijdig beslissen per 1 oktober 2009, zijn met ingang van die datum de mogelijkheden voor opschorting van de beslistermijn in bezwaar en administratief beroep uitgebreid ([zie artikel 7:14](../../../../../wet/algemene/wet/bestuursrecht/BWBR0005537/README.md) en [artikel 7:27 Awb](../../../../../wet/algemene/wet/bestuursrecht/BWBR0005537/README.md)). De hieronder genoemde opschortingsgronden gelden alleen voor bezwaarschriften die zijn ingediend op of na 1 oktober 2009 en bezwaarschriften waarvan de beslistermijn op of na 1 oktober 2009 nog niet is verstreken. De beslistermijn voor bezwaar- en administratief beroepschriften wordt opgeschort: 

* met ingang van de dag na die waarop het bestuursorgaan de aanvrager meedeelt dat voor de beschikking op de aanvraag (lees hier: het bezwaar- of administratief beroepschrift) redelijkerwijs noodzakelijke informatie aan een buitenlandse instantie is gevraagd, tot de dag waarop deze informatie is ontvangen of verder uitstel niet meer redelijk is (zie [artikel 4:15, eerste lid, onder b, Awb](../../../../../wet/algemene/wet/bestuursrecht/BWBR0005537/README.md));  

* zolang de vertraging aan de aanvrager kan worden toegerekend (zie artikel 4:15, tweede lid, onder b, Awb);  

* zolang het bestuursorgaan door overmacht niet in staat is een beschikking te geven (zie artikel 4:15, tweede lid, onder c, Awb).   
###Uitstel van indiening nadere gronden

Uitstel voor het indienen van de nadere gronden wordt – behoudens hierna te vermelden uitzonderingen – niet verleend. Het kan voorkomen dat een indiener van een bezwaar- of beroepschrift toch voor het verstrijken van de termijn om uitstel vraagt. Hier moet altijd uitdrukkelijk op worden gereageerd, omdat anders een stilzwijgende verlenging wordt aangenomen. 
###Uitzonderingen

###A. Het niet (tijdig) beschikbaar zijn van een tolk

Als uitgangspunt geldt dat uitstel kan worden verleend indien de indiener van het verzoek om uitstel schriftelijk kan aantonen dat tijdig een tolk is aangevraagd, maar deze niet tijdig beschikbaar is. In een dergelijk geval kan uitstel worden verleend tot vijf werkdagen na de eerstvolgende datum waarop een tolk in de gewenste taal wel beschikbaar is. De eerstvolgende datum waarop een tolk in de gewenste taal beschikbaar is, dient te blijken uit een te overleggen schrijven van het tolkencentrum. Indien een reeds gemaakte afspraak door de besproken tolk wordt afgezegd, komt dit in beginsel voor rekening van de betrokkene, tenzij er sprake is van overmacht van de zijde van de tolk. Dit vanuit de gedachte dat het op een juiste wijze verdelen van de beschikbare tolken een gezamenlijke verantwoordelijkheid is van rechtshulp en de tolkencentra. In de bezwaarfase dient een dergelijk schrijven van het tolkencentrum aan een ongemotiveerd bezwaar-of beroepschrift te worden toegevoegd. 
###B. Overige gevallen

In overige gevallen, waarbij gedacht kan worden aan verzoeken om uitstel die zien op het geven van een reactie op onderzoeksuitslagen, dient ten minste het verstrijken van de gestelde termijn een verklaring van het tolkencentrum te worden overgelegd. NB. Afhankelijk van de situatie in de regio kan de IND in overleg met de rechtshulpverlening en de tolkencentra bepaalde categorieën tolken vaststellen waarvoor geen schriftelijke verklaring wordt geëist. Periodiek wordt dan getoetst of een bepaalde categorie tolken binnen of weer buiten die categorie dient te vallen. 
###C. Ziekte van advocaat of betrokkene

Bij plotselinge ziekte van een advocaat geldt als uitgangspunt dat voor zaken waarin de termijn gedurende de eerstvolgende vijf werkdagen verloopt, vijf werkdagen (vanaf datum ziekte) uitstel wordt verleend. Indien door het uitstel de benodigde tolk niet tijdig beschikbaar is, geldt het gestelde onder A. Achtergrond hiervoor is dat in een dergelijke situatie de zaken van de betreffende advocaat doorgaans niet onmiddellijk door een collega kunnen worden overgenomen, gelet op diens/dier eigen agenda. Na ommekomst van de uitsteltermijn van vijf werkdagen wordt er vanuit gegaan dat de zaken van de betreffende advocaat door de kantoorgenoten of collega’s kunnen zijn opgevangen. Bij plotselinge ziekte van de betrokkene zelf wordt uitstel verleend tot vijf werkdagen na het herstel van betrokkene, indien de ziekte door het overleggen van een medische verklaring is aangetoond. 
###D. Vakantie

Met vakantie van rechtshulpverleners wordt in de hieronder genoemde gevallen rekening gehouden indien deze ten minste één maand tevoren schriftelijk is gemeld aan de IND. Een en ander moet door de rechtshulpverlener ook in elke betreffende zaak worden bevestigd. De termijn wordt op vijf werkdagen na de vakantie van de rechtshulpverlener bepaald. Voor eenmanskantoren wordt op uitdrukkelijk verzoek een ruimere termijn bepaald. 
###E. Bezwaar

Een verzoek om uitstel wegens vakantie wordt in de bezwaarfase ingewilligd indien uit het dossier blijkt dat de betrokken rechtshulpverlener reeds in eerdere fase van de procedure als rechtshulpverlener is opgetreden. Onder het in een eerdere fase van de procedure optreden als rechtshulpverlener wordt mede begrepen het inzenden van een ongemotiveerd bezwaarschrift. 
###F. Overige verzoeken om uitstel

In overige gevallen wordt een verzoek om uitstel wegens vakantie gehonoreerd, indien uit het dossier blijkt dat de betrokken rechtshulpverlener reeds in een eerdere fase van de procedure als gemachtigde is opgetreden. 
###G. Wijziging van rechtshulpverlener

Verzoeken om uitstel wegens wijziging van rechtshulpverlener worden afgewezen. Wijziging van rechtshulpverlener is een verantwoordelijkheid van de betrokken vreemdeling en de betreffende rechtshulpverleners tezamen. Zij dienen er in onderling overleg op toe te zien dat bij de wijziging een goede overdracht plaatsvindt en er geen termijnen worden geschonden. Indien de gronden niet of niet tijdig worden ingediend wordt het bezwaar niet-ontvankelijk verklaard, tenzij: 

* mogelijk sprake is van refoulement of verblijfsgerechtigheid op grond van het recht van de EG;  

* indien de gronden niet tijdig zijn ontvangen en buiten de termijn van vier weken na het verstrijken van de herstel-verzuimtermijn wordt beslist.      
### 10.10  

####Beroep bij de rechtbank

Beroep bij de rechtbank staat open tegen de beschikking op een bezwaarschrift of op een administratief beroepschrift en tegen het niet-tijdig beslissen op een aanvraag, een bezwaarschrift of een administratief beroepschrift. Het beroepschrift tegen het niet tijdig nemen van een besluit kan worden ingediend zodra het bestuursorgaan in gebreke is een besluit te nemen en er twee weken zijn verstreken na de dag waarop het bestuursorgaan schriftelijk door een belanghebbende in gebreke is gesteld (zie [artikel 6:12, derde lid, Awb](../../../../../wet/algemene/wet/bestuursrecht/BWBR0005537/README.md)). Op reeds vóór 1 oktober 2009 ingediende bezwaar- en beroepschriften tegen het niet tijdig nemen van een besluit, blijft het recht van toepassing zoals dit gold vóór 1 oktober 2009.   
### 10.10.1  

####Vereisten beroepschrift

Een beroepschrift wordt in tweevoud ingediend bij de rechtbank te 's-Gravenhage. Daarbij wordt een afschrift van het bestreden besluit overgelegd. Beroep kan slechts worden ingesteld door de vreemdeling in persoon, zijn wettelijk vertegenwoordiger (de ouder die de ouderlijke macht heeft, de voogd of de curator), zijn bijzondere gemachtigde, of een advocaat, die verklaart daartoe bepaaldelijk te zijn gemachtigd ([artikel 70, eerste lid, Vw](../../../../../wet/vreemdelingenwet/2000/BWBR0011823/README.md)). Indien de vreemdeling rechtens zijn vrijheid is ontnomen, kan beroep worden ingediend door middel van een schriftelijke verklaring als bedoeld in [artikel 451a WvSv](../../../../../wet/wet/van/15/januari/1921/BWBR0001903/README.md), die de vreemdeling doet toekomen aan het hoofd van de inrichting waar hij is gedetineerd.    
### 10.10.2  

####Geen opschorting

Het instellen van beroep bij de rechtbank schort de werking van het besluit niet op. Een voorlopige voorziening kan aangevraagd worden om uitzetting hangende het beroep achterwege te laten. Voor de voorwaarden waaronder een verzoek om voorlopige voorziening mag worden afgewacht wordt verwezen naar B1/10.6.4.    
### 10.10.3  

####Bericht politie

De Korpschef wordt middels een signalering in het BVV op de hoogte gesteld van de verblijfsstatus van de vreemdeling.     
### 10.11  

####Hoger beroep

Tegen de uitspraak van de rechtbank, staat beperkt hoger beroep open bij de ABRvS. Ook de Staat kan hoger beroep instellen. Er staat geen hoger beroep tegen uitspraak van (de president van) de rechtbank: 

* op een verzoek om een voorlopige voorziening;  

* over een visum voor een verblijf van drie maanden of minder ([artikel 84, onder b, Vw](../../../../../wet/vreemdelingenwet/2000/BWBR0011823/README.md));  

* over een besluit op bezwaar of administratief beroep, indien de president gelijk met de voorlopige voorziening uitspraak over dat bezwaar of administratief beroep heeft gedaan (zie [artikel 84, onder c](../../../../../wet/vreemdelingenwet/2000/BWBR0011823/README.md), juncto [artikel 78 Vw](../../../../../wet/vreemdelingenwet/2000/BWBR0011823/README.md)).   De ABRvS bevestigt de uitspraak van de rechtbank, hetzij met overneming, hetzij met verbetering van de gronden, of doet, met gehele of gedeeltelijke vernietiging van de uitspraak, hetgeen de rechtbank had behoren te doen. Ook is het mogelijk dat de ABRvS de zaak terugverwijst naar de rechtbank die deze in eerste aanleg heeft behandeld. Dit is mogelijk indien – voorzover hier van belang – de rechtbank de niet-ontvankelijkheid van het beroep heeft uitgesproken en de afdeling deze uitspraak vernietigt met ontvankelijkverklaring van het beroep of indien dan de afdeling om andere redenen van oordeel is dat de zaak opnieuw moet worden behandeld. In het geval de afdeling de uitspraak van de rechtbank vernietigt met ontvankelijkverklaring van het beroep kan de afdeling ook zonder terugverwijzing de zaak afdoen, indien zij naar haar oordeel geen nadere beoordeling door de rechtbank behoeft. Binnen twee weken na de dagtekening van de uitspraak zendt de griffier van de ABRvS een afschrift van de uitspraak aan de belanghebbende en aan de Minister voor I&A. 
### *Vereisten* 

Hoger beroep op de ABRvS kan worden ingesteld door het indienen van een beroepschrift door de vreemdeling in persoon, zijn wettelijke vertegenwoordiger, zijn bijzondere gemachtigde of een raadsman indien deze verklaart daartoe bepaaldelijk te zijn gevolmachtigd. Hoger beroep bij de ABRvS dient binnen een termijn van vier weken te worden ingesteld, gerekend met ingang van de dag na die waarop de uitspraak van de rechtbank is verzonden. De grieven moeten worden ingediend bij de ABRvS. Daarbij moet een afschrift van de bestreden uitspraak in beroep worden overgelegd. 
### *Geen opschorting* 

Hoger beroep bij de ABRvS schort de werking van de uitspraak van de vreemdelingenkamer niet op. 
### *Voorlopige voorziening* 

Een voorlopige voorziening kan bij de Voorzitter van de ABRvS aangevraagd worden om de werking van het bestreden besluit hangende het hoger beroep op te schorten. Voorwaarden voor het vragen van een voorlopige voorziening zijn dat er een beroepschrift is ingediend bij de ABRvS in de bodemprocedure, en er een spoedeisend belang is. Indien de vreemdeling tijdig een verzoek heeft ingediend om een voorlopige voorziening, blijft uitzetting als regel achterwege totdat de president uitspraak heeft gedaan, tenzij: 

* het betreft een tweede verzoek om een voorlopige voorziening zonder nieuw gebleken feiten of gewijzigde omstandigheden; of  

* redenen van openbare orde of nationale veiligheid zich daartegen verzetten; of  

* het gevaar bestaat dat de mogelijkheid van terugkeer naar het land van herkomst of van toelating tot een derde land verloren zou gaan, bijvoorbeeld doordat het paspoort of de daarin voorkomende visa nog slechts voor korte tijd geldig zijn.   De Voorzitter heeft de mogelijkheid in de uitspraak op het verzoek om een voorlopige voorziening ook onmiddellijk uitspraak te doen in de hoofdzaak. Dit geldt ook indien het verzoek niet ter zitting is behandeld. 
### *Bericht politie* 

De politie wordt middels een signalering in het BVV op de hoogte gesteld van de verblijfsstatus van de vreemdeling. Eerst nadat een beslissing in rechte onaantastbaar is geworden, worden aan de Korpschef aanwijzingen gegeven hoe verder ten aanzien van de vreemdeling moet worden gehandeld.      
### 2  

####Gezinshereniging en gezinsvorming

### 1  

####Algemeen

### 1.1  

####Inleiding

In dit hoofdstuk wordt het verblijf van gezinsleden van in Nederland gevestigde personen in het kader van gezinshereniging en gezinsvorming behandeld. Het betreft gezinshereniging en -vorming van onderdanen van derdelanden met Nederlanders. Het betreft tevens gezinshereniging van derdelanders met derdelanders. Uitgangspunt is dat de regels van dit hoofdstuk voor wat betreft gezinshereniging van derdelanders met derdelanders in overeenstemming zijn met de Richtlijn 2003/86, hierna te noemen: de Richtlijn), alsmede met artikel 8 EVRM. Ingevolge artikel 7, eerste lid, van de Richtlijn dient de gezinshereniger te beschikken over stabiele en regelmatige inkomsten die volstaan om hemzelf en zijn gezinsleden te onderhouden, zonder een beroep te doen op het stelsel van sociale bijstand van de betrokken lidstaat. Dit artikellid draagt de lidstaten voorts op de aard en de regelmaat van de inkomsten te beoordelen en het staat de lidstaten toe om rekening te houden met – voor zover hier van belang – de nationale minimumlonen. Meer bedoeld artikellid draagt de lidstaten niet op om zowel in geval van gezinshereniging als gezinsvorming te kiezen voor hetzij toetsing aan de bijstandsnormen, hetzij het minimumloon, noch ook aan een bepaald percentage van het minimumloon. Van de daardoor aan de lidstaten gelaten ruimte is door Nederland gebruik gemaakt bij [artikel 3.74, onder d, Vb](../../../../../AMvB/vreemdelingenbesluit/2000/BWBR0011825/README.md) (zie B1/4.3) en [artikel 3.22 Vb](../../../../../AMvB/vreemdelingenbesluit/2000/BWBR0011825/README.md) (zie ook B2/2.10 en B2/4.11). Voorts laat artikel 4, vijfde lid, van de Richtlijn de lidstaten de mogelijkheid om ter zake van gezinsvorming een minimumleeftijd te stellen, die maximaal 21 jaar bedraagt, voor zowel de echtgenote als de gezinshereniger. Nederland heeft van die mogelijkheid gebruik gemaakt bij de [artikelen 3.14](../../../../../AMvB/vreemdelingenbesluit/2000/BWBR0011825/README.md) en [3.15, tweede lid, Vb](../../../../../AMvB/vreemdelingenbesluit/2000/BWBR0011825/README.md) (zie ook B2/2.5 en B2/4.7). De Richtlijn is, gelet op artikel 2, onder d, ervan, zowel van toepassing op situaties van gezinshereniging als gezinsvorming. Gezinsvorming is bij [artikel 1.1, onder r, Vb](../../../../../AMvB/vreemdelingenbesluit/2000/BWBR0011825/README.md) gedefinieerd als: ‘gezinshereniging van de echtgenoot, geregistreerd partner of niet-geregistreerde partner, voor zover de gezinsband tot stand is gekomen op een tijdstip waarop de hoofdpersoon in Nederland hoofdverblijf had.’ Aldus is gezinsvorming een bijzondere vorm van gezinshereniging. Verder wordt met de aansluiting bij het begrip ‘hoofdverblijf’ voorkomen dat ook in geval van een tijdens een buitenlandse vakantie van een in Nederland gevestigde persoon gesloten huwelijk of relatie, om de enkele reden dat het huwelijk of de relatie buiten Nederland tot stand is gekomen, sprake zou zijn van ‘gezinshereniging’. In dit hoofdstuk wordt onder hoofdpersoon verstaan de persoon bij wie de vreemdeling als gezinslid (bijvoorbeeld als echtgenoot, geregistreerde partner, niet-geregistreerde partner, kind of ouder) in Nederland wil verblijven, waarmee wordt aangesloten bij de definitie van gezinshereniger, bedoeld in artikel 2, onder c, van de richtlijn. Dit hoofdstuk ziet niet op gezinshereniging tussen of met gemeenschapsonderdanen. Daarop is B10 van toepassing. Als de Nederlandse hoofdpersoon gebruik maakt of heeft gemaakt van het vrij verkeer van werknemers of zelfstandigen, dat wil zeggen situaties waarin de Nederlandse hoofdpersoon als gevolg daarvan (nog steeds) is aan te merken als gemeenschapsonderdaan, is B10 eveneens van toepassing.    
### 1.2  

#### [Artikel 29, eerste lid, onder e en f, Vw](../../../../../wet/vreemdelingenwet/2000/BWBR0011823/README.md) 

[Artikel 29, eerste lid, onder e en f, Vw](../../../../../wet/vreemdelingenwet/2000/BWBR0011823/README.md) geeft regels met betrekking tot gezinshereniging (niet: gezinsvorming) met een vreemdeling die houder is van een verblijfsvergunning asiel voor bepaalde tijd. Indien wordt voldaan aan de voorwaarden van [artikel 29, eerste lid, onder e en f, Vw](../../../../../wet/vreemdelingenwet/2000/BWBR0011823/README.md) kan aan de daar genoemde gezinsleden een verblijfsvergunning voor bepaalde tijd asiel worden verleend. Verwezen wordt naar [C1/4.6](../../../../../circulaire/vreemdelingencirculaire/2000/(c)/BWBR0012288/README.md) en [C5/23](../../../../../circulaire/vreemdelingencirculaire/2000/(c)/BWBR0012288/README.md). In de overige gevallen zijn de regels over de verlening van de verblijfsvergunning regulier van toepassing op gezinshereniging en gezinsvorming met een houder van een verblijfsvergunning asiel. Ingevolge [artikel 29, eerste lid, onder e, Vw](../../../../../wet/vreemdelingenwet/2000/BWBR0011823/README.md) komen de echtgeno(o)t(e) en minderjarige kinderen van vreemdelingen die in het bezit zijn van een asielvergunning voor bepaalde tijd eveneens in aanmerking voor een zodanige vergunning indien zij gelijktijdig met deze vreemdeling Nederland zijn ingereisd dan wel zijn nagereisd binnen drie maanden na verlening van de verblijfsvergunning aan de hoofdpersoon. Tot 1 april 2001 bestond een dergelijke mogelijkheid van gezinshereniging bij vreemdelingen die hier te lande waren toegelaten als vluchteling eveneens. Deze mogelijkheid was als beleidsregel neergelegd in de Vc (oud). In de beleidsregel werd een zogenoemde redelijke termijn voor nareis gehanteerd die in de praktijk is ingevuld met zes maanden. Het materiële recht van de [Vw](../../../../../wet/vreemdelingenwet/2000/BWBR0011823/README.md) heeft als regel onmiddellijke werking. Zie in dit verband ook [A7](../../../../../circulaire/vreemdelingencirculaire/2000/(a)/BWBR0012287/README.md). Ten aanzien van de aanscherping van het nareiscriterium (van zes naar drie maanden) is geen overgangsregeling in de [Vw](../../../../../wet/vreemdelingenwet/2000/BWBR0011823/README.md) opgenomen. Voor vreemdelingen die zich met deze aanscherping geconfronteerd zien, is besloten alsnog een voorziening te treffen, gebaseerd op [artikel 3.13, tweede lid, Vb](../../../../../AMvB/vreemdelingenbesluit/2000/BWBR0011825/README.md). In het kader van de hieronder uitgewerkte regeling kan een vreemdeling in aanmerking komen voor een verblijfsvergunning regulier voor bepaalde tijd onder een beperking verband houdend met gezinshereniging, indien: 

– het betreft de echtgeno(o)t(e) en/of de minderjarige kinderen;  

– de hoofdpersoon vóór 1 april 2001 in het bezit is gesteld van een A-status (die inmiddels is omgezet in een verblijfsvergunning asiel voor onbepaalde tijd);  

– de aanvraag om gezinshereniging (aanvraag mvv of aanvraag verblijfsvergunning dan wel de asielaanvraag) is ingediend tussen de drie en zes maanden nadat de hoofdpersoon in het bezit is gesteld van een A-status en uiterlijk vóór 1 juli 2001.   Vreemdelingen die in aanmerking komen voor verblijf op basis van de onderhavige regeling worden derhalve niet in het bezit gesteld van een verblijfsvergunning asiel bepaalde tijd op grond van [artikel 29, eerste lid, onder e, Vw](../../../../../wet/vreemdelingenwet/2000/BWBR0011823/README.md). 
###Beoordeling

Aanvragen van vreemdelingen die onder deze regeling vallen, worden getoetst aan de voorwaarden zoals omschreven in [C1/4.6](../../../../../circulaire/vreemdelingencirculaire/2000/(c)/BWBR0012288/README.md) en [C5/23](../../../../../circulaire/vreemdelingencirculaire/2000/(c)/BWBR0012288/README.md), afgezien van de nareistermijn van drie maanden. Bij inwilliging van de aanvraag om afgifte van een mvv dient de vreemdeling erop te worden gewezen dat hij zich binnen drie dagen na aankomst in Nederland in het kader van het vreemdelingentoezicht dient aan te melden bij de Korpschef van het regionale politiekorps waarin de gemeente is gelegen waar hij zijn woon- of verblijfplaats heeft (zie [artikel 4.47 Vb](../../../../../AMvB/vreemdelingenbesluit/2000/BWBR0011825/README.md)). Ter indiening van een aanvraag tot verlening van een verblijfsvergunning regulier voor bepaalde tijd onder een beperking verband houdende met gezinshereniging dient de vreemdeling zich vervolgens te vervoegen bij de burgemeester van de gemeente waar hij woon- of verblijfplaats heeft of beoogt. Tevens geldt voor deze categorie vreemdelingen dat de aanvraag tot het verlenen van deze verblijfsvergunning niet wordt afgewezen wegens het ontbreken van een geldige mvv, voorzover nodig, met toepassing van [artikel 3.71, vierde lid, Vb](../../../../../AMvB/vreemdelingenbesluit/2000/BWBR0011825/README.md). Ook in die gevallen geldt het legesvereiste onverkort. Nadat in dit kader een verblijfsvergunning regulier voor bepaalde tijd is verleend is het gestelde in B1 en B2 onverkort van toepassing.    
### 1.3  

####Bijzondere categorieën gezinsleden

Het betreft de volgende categorieën: 

* gezinsleden van vreemdelingen die werkzaam zijn op Nederlandse zeeschepen en mijnbouwinstallaties op het Nederlandse deel van het continentale plat (zie B5/4.2);  

* gezinsleden van vreemdelingen die werkzaam zijn als godsdienstleraar of geestelijk voorganger (zie B5/4.1);  

* gezinsleden van vreemdelingen die in het bezit zijn van een verblijfsvergunning onder een beperking verband houdend met het volgen van studie (zie B6/7);  

* gezinsleden van vreemdelingen die in het bezit zijn van een verblijfsvergunning onder een beperking verband houdend met medische behandeling (zie B8/9;  

* (gezinsleden van) gemeenschapsonderdanen (zie B10);  

* onderdanen van een lidstaat van de EU/EER en van de Zwitserse Bondsstaat;  

* gezinsleden van Surinaamse onderdanen (zie B11);  

* gezinsleden van diplomatieke ambtenaren en andere geprivilegieerde vreemdelingen alsmede niet geprivilegieerde NAVO-militairen of NAVO-burgerpersoneel (zie B12);  

* gezinsleden van langdurig ingezetenen (zie B17);  

* gezinsleden van een houder van een Europese blauwe kaart (zie B21).      
### 1.4  

####Samenhang [Vw](../../../../../wet/vreemdelingenwet/2000/BWBR0011823/README.md), [Vb](../../../../../AMvB/vreemdelingenbesluit/2000/BWBR0011825/README.md), Vc

[Artikel 15 Vw](../../../../../wet/vreemdelingenwet/2000/BWBR0011823/README.md) bepaalt dat bij algemene maatregel van bestuur wordt bepaald dat de verblijfsvergunning voor bepaalde tijd, onder een beperking verband houdend met gezinsvorming of gezinshereniging, kan worden verleend aan gezinsleden van Nederlanders en vreemdelingen met rechtmatig verblijf als bedoeld in [artikel 8, onder a tot en met e, dan wel l, Vw](../../../../../wet/vreemdelingenwet/2000/BWBR0011823/README.md). Ter uitvoering daarvan is in [artikel 3.13 tot en met 3.22 Vb](../../../../../AMvB/vreemdelingenbesluit/2000/BWBR0011825/README.md) neergelegd in welke gevallen de verblijfsvergunning regulier in het kader van gezinshereniging of gezinsvorming in ieder geval wordt verleend. De [artikelen 3.13 tot en met 3.22 Vb](../../../../../AMvB/vreemdelingenbesluit/2000/BWBR0011825/README.md) bevatten algemeen verbindende voorschriften. Daarvan kan niet worden afgeweken. Indien is aangetoond dat aan alle in deze artikelen gestelde voorwaarden wordt voldaan, moet de verblijfsvergunning worden verleend. Wel worden in B2 enkele nadere regels gegeven over de wijze waarop wordt aangetoond dat aan de voorwaarden wordt voldaan. Het betreft beleidsregels over de vaststelling van feiten. Indien aan een of meer van de voorwaarden in [artikel 3.13 tot en met 3.22 Vb](../../../../../AMvB/vreemdelingenbesluit/2000/BWBR0011825/README.md) niet wordt voldaan, kan geen aanspraak op de verlening van de verblijfsvergunning worden gebaseerd op het [Vb](../../../../../AMvB/vreemdelingenbesluit/2000/BWBR0011825/README.md). Beleidsmatig wordt in die gevallen in principe geen verblijf verleend. Indien geen aanspraak op een verblijfsvergunning kan worden ontleend aan het [Vb](../../../../../AMvB/vreemdelingenbesluit/2000/BWBR0011825/README.md) betekent dat niet dat er geen verblijfsvergunning kan worden verleend. [Artikel 3.13, tweede lid, Vb](../../../../../AMvB/vreemdelingenbesluit/2000/BWBR0011825/README.md) laat ruimte om de verblijfsvergunning toch te verlenen. In welke gevallen de verblijfsvergunning kan worden verleend, is geregeld in dit hoofdstuk. Dit hoofdstuk bevat voornamelijk beleidsregels.     
### 2  

####Huwelijk en geregistreerd partnerschap

### 2.1  

####Eerste verblijfsaanvaarding

In het [Vb](../../../../../AMvB/vreemdelingenbesluit/2000/BWBR0011825/README.md) zijn voorwaarden opgenomen voor verblijf in het kader van gezinshereniging met echtgeno(o)t(e) of geregistreerd partner die zien op: 

* het rechtsgeldig huwelijk en het geregistreerd partnerschap (zie [artikel 3.14, eerste lid, onder a, Vb](../../../../../AMvB/vreemdelingenbesluit/2000/BWBR0011825/README.md));  

* de verblijfsstatus van de hoofdpersoon (zie [artikel 3.15, eerste lid, onder a en b, Vb](../../../../../AMvB/vreemdelingenbesluit/2000/BWBR0011825/README.md));  

* de leeftijd van beide (huwelijks)partners (zie [artikel 3.14 Vb](../../../../../AMvB/vreemdelingenbesluit/2000/BWBR0011825/README.md) en [artikel 3.15 Vb](../../../../../AMvB/vreemdelingenbesluit/2000/BWBR0011825/README.md));  

* polygamie (zie [artikel 3.16 Vb](../../../../../AMvB/vreemdelingenbesluit/2000/BWBR0011825/README.md));  

* samenwoning en een gemeenschappelijke huishouding (zie [artikel 3.17, onder a, Vb](../../../../../AMvB/vreemdelingenbesluit/2000/BWBR0011825/README.md));  

* het mvv-vereiste (zie [artikel 17 Vw](../../../../../wet/vreemdelingenwet/2000/BWBR0011823/README.md), [artikel 3.18 Vb](../../../../../AMvB/vreemdelingenbesluit/2000/BWBR0011825/README.md), [artikel 3.71, tweede lid, Vb](../../../../../AMvB/vreemdelingenbesluit/2000/BWBR0011825/README.md) en B1/4.1);  

* geldig document voor grensoverschrijding (zie [artikel 3.19 Vb](../../../../../AMvB/vreemdelingenbesluit/2000/BWBR0011825/README.md) en B1/4.2).  

* gevaar voor de openbare orde of nationale veiligheid. De [artikelen 3.77](../../../../../AMvB/vreemdelingenbesluit/2000/BWBR0011825/README.md) en [3.78 Vb](../../../../../AMvB/vreemdelingenbesluit/2000/BWBR0011825/README.md) zijn van toepassing (zie [artikel 3.20 Vb](../../../../../AMvB/vreemdelingenbesluit/2000/BWBR0011825/README.md));  

* onderzoek naar of behandeling voor TBC (zie [artikel 3.21 Vb](../../../../../AMvB/vreemdelingenbesluit/2000/BWBR0011825/README.md) en B1/4.5);  

* het middelenvereiste (zie [artikel 3.74 Vb](../../../../../AMvB/vreemdelingenbesluit/2000/BWBR0011825/README.md));  

* het inburgeringsvereiste (zie [artikel 3.71a Vb](../../../../../AMvB/vreemdelingenbesluit/2000/BWBR0011825/README.md) en B1/4.7).    Naast de beleidsregels in deze paragraaf zijn ook de beleidsregels met betrekking tot de algemene voorwaarden van [artikel 16 Vw](../../../../../wet/vreemdelingenwet/2000/BWBR0011823/README.md) van toepassing (zie B1/4). Op deze algemene voorwaarden bestaan uitzonderingen voor wat betreft het middelenvereiste (zie B2/2.10).     
### 2.2  

####Rechtsgeldig huwelijk of geregistreerd partnerschap

Ingevolge [artikel 3.14, eerste lid, onder a, Vb](../../../../../AMvB/vreemdelingenbesluit/2000/BWBR0011825/README.md) wordt de verblijfsvergunning op grond van een huwelijk verleend indien het huwelijk naar Nederlands internationaal privaatrecht rechtsgeldig is. De verblijfsvergunning wordt niet op grond van een geregistreerd partnerschap verleend indien dat partnerschap niet in Nederland is geregistreerd. Dit laat onverlet dat er in die gevallen wel sprake kan zijn van een duurzame en exclusieve relatie op grond waarvan verblijf kan worden toegestaan (zie B2/4). In het algemeen is een huwelijk naar Nederlands internationaal privaatrecht geldig indien het is gesloten: 

– voor een Nederlandse ambtenaar van de burgerlijke stand;  

– volgens de wet van het land waar de huwelijksvoltrekking heeft plaatsgevonden; of  

– op een in Nederland gevestigde ambassade of consulaat van het land van herkomst van een van de echtgenoten, voorzover geen van beiden (mede) de Nederlandse nationaliteit bezit. Indien een van beiden (mede) de Nederlandse nationaliteit bezit, is het huwelijk naar Nederlands internationaal privaatrecht niet geldig, tenzij het huwelijk is gesloten in de periode van 1 januari 1990 tot en met 14 januari 1999.    Het is mogelijk dat een huwelijk, gesloten volgens de wet van het land waar de huwelijksvoltrekking heeft plaatsgevonden, wegens strijd met de openbare orde niet voor erkenning in Nederland in aanmerking komt. Het onthouden van erkenning aan een buiten Nederland gesloten huwelijk brengt met zich mee dat aan dat huwelijk niet de rechtsgevolgen kunnen toekomen die wel aan een rechtsgeldig en erkend huwelijk toekomen. Dit betekent dat verlening van een verblijfsvergunning op basis van een niet erkend huwelijk niet mogelijk is. In gevallen waarin twijfel bestaat over de rechtsgeldigheid van een in het buitenland gesloten huwelijk dient contact te worden opgenomen met de IND. Voor de te volgen handelwijze bij de uitvoering van de Wet voorkoming schijnhuwelijken zie B2/3.     
### 2.3  

####Gelegaliseerde akten

Het bestaan van een naar Nederlands internationaal privaatrecht geldig huwelijk wordt aangetoond met officiële gelegaliseerde bescheiden, tenzij één van de uitzonderingen genoemd in B2/8 van toepassing is. Het bestaan van een in Nederland geregistreerd partnerschap wordt aangetoond met een afschrift van de akte van de burgerlijke stand. De verblijfsvergunning wordt niet op grond van een huwelijk of een geregistreerd partnerschap verleend indien het huwelijk of het geregistreerde partnerschap niet is aangetoond.    
### 2.4  

####Verblijfsstatus van de hoofdpersoon

De verblijfsvergunning wordt ingevolge [artikel 3.15, eerste lid, onder a en b, Vb](../../../../../AMvB/vreemdelingenbesluit/2000/BWBR0011825/README.md) verleend, indien de hoofdpersoon in Nederland verblijft als: 

– Nederlander;  

– gemeenschapsonderdaan;  

– Turks onderdaan die verblijfsrecht ontleent aan het Associatiebesluit 1/80; of  

– houder van een verblijfsvergunning (asiel of regulier, voor bepaalde tijd of onbepaalde tijd), tenzij de hoofdpersoon houder is van een verblijfsvergunning regulier voor bepaalde tijd: 

* onder een beperking verband houdend met uitwisseling, verblijf als au pair of verblijf als Amv;  

* die met toepassing van [artikel 3.4, derde lid, Vb](../../../../../AMvB/vreemdelingenbesluit/2000/BWBR0011825/README.md) is verleend en de houder een verblijfsrecht geeft van tijdelijke aard in de zin van [artikel 3.5 Vb](../../../../../AMvB/vreemdelingenbesluit/2000/BWBR0011825/README.md). Het gaat hierbij om tijdelijke regelingen op grond waarvan de hoofdpersoon gedurende slechts een korte tijd in Nederland mag verblijven.        
### 2.5  

####Leeftijd van beide echtgenoten of geregistreerd partners

De verblijfsvergunning wordt ingevolge de [artikelen 3.14](../../../../../AMvB/vreemdelingenbesluit/2000/BWBR0011825/README.md) en [3.15, eerste lid, Vb](../../../../../AMvB/vreemdelingenbesluit/2000/BWBR0011825/README.md) verleend indien de vreemdeling en de hoofdpersoon eenentwintig jaar of ouder zijn. De verblijfsvergunning wordt niet verleend, indien de vreemdeling of de hoofdpersoon de eenentwintigjarige leeftijd nog niet heeft bereikt, tenzij: 

* de vreemdeling of de hoofdpersoon wel de leeftijd van vijftien jaar heeft bereikt; en  

* het huwelijk reeds in het buitenland bestond, voordat de hoofdpersoon rechtmatig verblijf in Nederland had.    Op grond van [artikel 3.103 Vb](../../../../../AMvB/vreemdelingenbesluit/2000/BWBR0011825/README.md) wordt de aanvraag getoetst aan het recht dat gold op het tijdstip waarop de aanvraag is ontvangen, tenzij uit de Wet anders voortvloeit of het recht dat geldt op het tijdstip waarop de beschikking wordt gegeven, voor de vreemdeling gunstiger is.    
### 2.6  

####Polygamie

Ingevolge [artikel 3.13, eerste lid, Vb](../../../../../AMvB/vreemdelingenbesluit/2000/BWBR0011825/README.md) en [artikel 3.16 Vb](../../../../../AMvB/vreemdelingenbesluit/2000/BWBR0011825/README.md) wordt, zolang de vreemdeling of de hoofdpersoon met meer dan één andere persoon tegelijkertijd door een huwelijk of een (al dan niet geregistreerd) partnerschap is verbonden, de verblijfsvergunning slechts verleend aan één echtgenoot, geregistreerd partner of partner tegelijkertijd, alsmede de uit die vreemdeling geboren (minderjarige) kinderen. Ook indien de in Nederland verblijvende hoofdpersoon met een andere man of vrouw duurzaam samenleeft, komen de wettelijke echtgenote alsmede eventuele gezinsleden niet voor een verblijfsvergunning in aanmerking. Indien de polygame situatie is beëindigd, bijvoorbeeld door overlijden of door een echtscheiding die naar Nederlands internationaal privaatrecht is erkend, staat de vroegere polygame situatie niet aan verlening van de verblijfsvergunning in de weg.    
### 2.7  

####Samenwoning en gemeenschappelijke huishouding

Ingevolge [artikel 3.17, onder a, Vb](../../../../../AMvB/vreemdelingenbesluit/2000/BWBR0011825/README.md) wordt de verblijfsvergunning verleend indien de vreemdeling en de hoofdpersoon samenwonen en een gemeenschappelijke huishouding voeren. De vreemdeling en de persoon bij wie deze wil verblijven moeten feitelijk samenwonen en een gemeenschappelijke huishouding voeren. Zij dienen ook naar buiten toe, bijvoorbeeld naar de werkgever, de belastingdienst en de zorgverzekeraar, hetzelfde adres te voeren. Daarnaast dienen de vreemdeling en de persoon bij wie deze wil verblijven op hetzelfde adres in de GBA te staan ingeschreven. Voor vreemdelingen die vanuit het buitenland verblijf (mvv) aanvragen, geldt dat zij direct na inreis in Nederland met hun echtgeno(o)t(e) dienen te gaan samenwonen als hier bedoeld. Het voorstel tot opheffing van de samenwoningsverplichting voor echtgenoten in het Burgerlijk Wetboek laat onverlet dat samenwoning en het voeren van een gemeenschappelijke huishouding in andere regelgeving als voorwaarde kan worden gesteld voor het laten intreden van bepaalde rechtsgevolgen. Dat is in de toelichting op genoemd wetsvoorstel nadrukkelijk veilig gesteld.    
### 2.8  

####Inschrijving in de GBA

### 2.9  

####Openbare orde beleid

De verblijfsvergunning wordt ingevolge [artikel 3.20 Vb](../../../../../AMvB/vreemdelingenbesluit/2000/BWBR0011825/README.md) verleend indien de vreemdeling geen gevaar vormt voor de openbare orde en nationale veiligheid. De [artikelen 3.77](../../../../../AMvB/vreemdelingenbesluit/2000/BWBR0011825/README.md) en [3.78 Vb](../../../../../AMvB/vreemdelingenbesluit/2000/BWBR0011825/README.md) zijn van toepassing (zie verder ook B1/4.4). Op grond van [artikel 3.103 Vb](../../../../../AMvB/vreemdelingenbesluit/2000/BWBR0011825/README.md) wordt de aanvraag, indien deze is ontvangen vóór 15 februari 2005, getoetst aan het recht zoals dat luidde voor die datum. Dit recht luidde vóór 15 februari 2005 als volgt: De verblijfsvergunning wordt niet verleend indien de vreemdeling een gevaar vormt voor de openbare orde of nationale veiligheid. In afwijking hiervan wordt de aanvraag, ingediend door de (huwelijks)partner van een Nederlander, van een houder van de verblijfsvergunning (asiel of regulier) voor onbepaalde tijd, slechts afgewezen wegens gevaar voor de openbare orde, indien de vreemdeling: 

– bij onherroepelijk geworden rechterlijk vonnis wegens een misdrijf, waartegen een gevangenisstraf van drie jaren of meer is bedreigd, is veroordeeld tot een langdurige gevangenisstraf, of hem een langdurige vrijheidsontnemende maatregel is opgelegd;  

– bij onherroepelijk geworden rechterlijk vonnis wegens een misdrijf, waartegen een gevangenisstraf van drie jaren of meer is bedreigd, is veroordeeld tot een taakstraf en de rechter een langdurige vervangende hechtenis heeft vastgesteld voor het geval de veroordeelde de taakstraf niet naar behoren verricht; of  

– bij herhaling wegens een misdrijf is veroordeeld tot een gevangenisstraf of een taakstraf, of aan hem een vrijheidsbenemende maatregel is opgelegd.    Onder langdurig wordt hier verstaan een periode van zes maanden of langer.     
### 2.10  

####Middelen

De verblijfsvergunning wordt ingevolge [artikel 3.22, eerste lid, Vb](../../../../../AMvB/vreemdelingenbesluit/2000/BWBR0011825/README.md) in ieder geval verleend, indien de hoofdpersoon duurzaam en zelfstandig beschikt over een inkomen dat ten minste gelijk is aan het minimumloon voor volwassenen van 23 jaar of ouder, bedoeld in [artikel 8, eerste lid, onder a](../../../../../wet/wet/minimumloon/en/minimumvakantiebijslag/BWBR0002638/README.md), en [artikel 14 Wet minimumloon en minimumvakantiebijslag](../../../../../wet/wet/minimumloon/en/minimumvakantiebijslag/BWBR0002638/README.md), met inbegrip van de vakantiebijslag, bedoeld in [artikel 15 Wet minimumloon en minimumvakantiebijslag](../../../../../wet/wet/minimumloon/en/minimumvakantiebijslag/BWBR0002638/README.md). Deze inkomensnorm geldt als een referentiebedrag en niet als minimuminkomen waaronder geen gezinshereniging wordt toegestaan zonder enige concrete beoordeling van de situatie van de aanvrager. 
### *Alimentatie* 

Voor zover is komen vast te staan dat de hoofdpersoon eerder als hoofdpersoon heeft opgetreden in een procedure voor gezinshereniging of -vorming met een vreemdeling, waarbij de hoofdpersoon deze laatste vreemdelinge tegen haar wil en zonder identiteits- en verblijfsdocumenten in het land van herkomst heeft achtergelaten, geldt het volgende. In dat geval heeft de alimentatie die moet worden betaald aan de ex-echtgenote of de voormalige geregistreerd partner wel invloed op de hoogte van de middelen van bestaan in de zin van de Vw. Het betreft hier zowel de alimentatie voor de huwelijks- of geregistreerde partner, als de alimentatie voor de kinderen. De alimentatie die de hoofdpersoon betaalt wordt in mindering gebracht op diens inkomsten. Of sprake is van achterlating door de hoofdpersoon en of door de hoofdpersoon alimentatie wordt betaald, wordt slechts onderzocht indien daarvoor in het vreemdelingendossier concrete aanwijzingen zijn. In voorkomende gevallen kan worden gevraagd om overlegging van het echtscheidingsconvenant, de echtscheidingsbeschikking of de uitspraak waarbij de alimentatie is opgelegd, of de overeenkomst van ontbinding van het geregistreerde partnerschap waarbij de alimentatie overeen is gekomen. Worden deze niet overgelegd, dan is niet aangetoond dat wordt voldaan aan het middelenvereiste en wordt de aanvraag afgewezen. Aangezien het merendeel van de achtergelaten vreemdelingen vrouw is, wordt in de voorgaande passage gerept van vreemdelingen. Vanzelfsprekend geldt vorenstaande regel ook voor vrouwen die mannen hebben achtergelaten. Mede gelet op [artikel 3.103 Vb](../../../../../AMvB/vreemdelingenbesluit/2000/BWBR0011825/README.md) is deze beleidsregel uitsluitend van toepassing op aanvragen ingediend na 1 juli 2005. 
### *Vrijstellingen* 

In afwijking van de voorgaande alinea’s wordt de aanvraag niet afgewezen wegens onvoldoende, niet duurzame of niet zelfstandige middelen van bestaan, indien de hoofdpersoon: 

a. 65 jaar of ouder is;  

b. naar het oordeel van de Minister blijvend en volledig arbeidsongeschikt is; of  

c. blijvend niet in staat is aan de plicht tot arbeidsinschakeling te voldoen.   Het onder a en b vermelde is gebaseerd op [artikel 3.22, tweede lid, Vb](../../../../../AMvB/vreemdelingenbesluit/2000/BWBR0011825/README.md). Het onder c vermelde is een beleidsregel die is gebaseerd op [artikel 3.13, tweede lid, Vb](../../../../../AMvB/vreemdelingenbesluit/2000/BWBR0011825/README.md). 
### *Ad b* 

Blijvende en volledige arbeidsongeschiktheid wordt aangetoond aan de hand van een beschikking van de uitvoeringsinstantie die de arbeidsongeschiktheidsuitkering verstrekt. Indien de hoofdpersoon een uitkering krachtens de [WAO](../../../../../wet/wet/op/de/arbeidsongeschiktheidsverzekering/BWBR0002524/README.md), [WAZ](../../../../../wet/wet/arbeidsongeschiktheidsverzekering/zelfstandigen/BWBR0008656/README.md) of de [Wajong](../../../../../wet/wet/werk/en/arbeidsondersteuning/jonggehandicapten/BWBR0008657/README.md) ontvangt, wordt blijvendheid aangenomen, indien: 

* uit de toekenningsbeschikking van de uitkerende instantie ingevolge de [WAO](../../../../../wet/wet/op/de/arbeidsongeschiktheidsverzekering/BWBR0002524/README.md), [WAZ](../../../../../wet/wet/arbeidsongeschiktheidsverzekering/zelfstandigen/BWBR0008656/README.md) of [Wajong](../../../../../wet/wet/werk/en/arbeidsondersteuning/jonggehandicapten/BWBR0008657/README.md) blijkt, dat de hoofdpersoon volledig arbeidsongeschikt is; en  

* uit de meest recente uitkeringsspecificatie (die van minimaal één jaar na datum toekenningsbeschikking is) volgt dat de hoofdpersoon nog steeds voor 80-100% arbeidsongeschikt is, omdat de uitkering minimaal op gelijke hoogte is gebleven.   De IND neemt blijvende en volledige arbeidsongeschiktheid aan als de hoofdpersoon een uitkering krachtens de [WIA](../../../../../wet/wet/werk/en/inkomen/naar/arbeidsvermogen/BWBR0019057/README.md) ontvangt en als wordt voldaan aan één van de volgende voorwaarden: 

* de hoofdpersoon valt onder de regeling IVA en uit de toekenningsbeschikking en/of uit de meest recente herbeoordeling blijkt dat er geen kans is op herstel; of  

* de hoofdpersoon valt onder de regeling IVA en uit zowel de toekenningsbeschikking als uit de meest recente herbeoordeling blijkt dat er een geringe kans is op herstel.   De [WIA](../../../../../wet/wet/werk/en/inkomen/naar/arbeidsvermogen/BWBR0019057/README.md) bestaat naast de regeling Inkomensvoorziening Volledig Arbeidsongeschikten ook uit de regeling Werkhervatting Gedeeltelijk Arbeidsgeschikten. Wanneer de hoofdpersoon ingevolge de WIA onder deze regeling valt, is in ieder geval géén sprake van blijvende en volledige arbeidsongeschiktheid. Indien de hoofdpersoon arbeid in het kader van de Wsw verricht en aanspraak kan maken op een uitkering krachtens de [WAO](../../../../../wet/wet/op/de/arbeidsongeschiktheidsverzekering/BWBR0002524/README.md), [WAZ](../../../../../wet/wet/arbeidsongeschiktheidsverzekering/zelfstandigen/BWBR0008656/README.md), [WIA](../../../../../wet/wet/werk/en/inkomen/naar/arbeidsvermogen/BWBR0019057/README.md), of [Wajong](../../../../../wet/wet/werk/en/arbeidsondersteuning/jonggehandicapten/BWBR0008657/README.md), wordt blijvende en volledige arbeidsongeschiktheid aangenomen indien aan de voornoemde voorwaarden wordt voldaan. Indien de hoofdpersoon geen uitkering krachtens de [WIA](../../../../../wet/wet/werk/en/inkomen/naar/arbeidsvermogen/BWBR0019057/README.md), [WAO](../../../../../wet/wet/op/de/arbeidsongeschiktheidsverzekering/BWBR0002524/README.md), [WAZ](../../../../../wet/wet/arbeidsongeschiktheidsverzekering/zelfstandigen/BWBR0008656/README.md) of [Wajong](../../../../../wet/wet/werk/en/arbeidsondersteuning/jonggehandicapten/BWBR0008657/README.md) ontvangt, wordt de blijvendheid van de arbeidsongeschiktheid aangenomen indien: 

* sprake is van ten minste twee jaar volledige arbeidsongeschiktheid;  

* (gedeeltelijk) herstel voor ten minste nog een jaar redelijkerwijs is uitgesloten; en  

* niet reeds op voorhand, gelet op de reden(en) van de arbeidsongeschiktheid, geheel of gedeeltelijk herstel na dit jaar is te verwachten.   De vreemdeling legt zelf een verklaring over van de GG&GD dan wel een bedrijfsarts of verzekeringsarts waaruit het vorenstaande blijkt. De bedrijfs- of verzekeringsarts dient met een aantekening over het betreffende specialisme te staan ingeschreven in het Beroepen in de individuele Gezondheidszorg-register. Informatie hieromtrent kan telefonisch worden verkregen (0900-8998225) of via de website van het Beroepen in de individuele gezondheidszorg-register. 
### *Ad c* 

Op grond van [artikel 9, eerste lid, Wwb](../../../../../wet/wet/werk/en/bijstand/BWBR0015703/README.md), hebben personen die aanspraak maken op een uitkering krachtens de [Wwb](../../../../../wet/wet/werk/en/bijstand/BWBR0015703/README.md) (kort gezegd) de verplichting naar vermogen algemeen geaccepteerde arbeid te verkrijgen en te aanvaarden, alsook de verplichting gebruik te maken van door het college van B&W aangeboden voorzieningen gericht op arbeidsinschakeling. Deze verplichtingen worden tezamen de plicht tot arbeidsinschakeling genoemd. Alleen in die gevallen waarin de hoofdpersoon een uitkering krachtens de Wwb geniet en het voor de hoofdpersoon blijvend onmogelijk is om aan de verplichting tot arbeidsinschakeling te voldoen, wordt ontheffing van het middelenvereiste verleend. [Artikel 9, tweede lid, Wwb](../../../../../wet/wet/werk/en/bijstand/BWBR0015703/README.md) geeft het college van B&W de bevoegdheid om in individuele gevallen tijdelijk te ontheffen van de plicht tot arbeidsinschakeling. Van een bevoegdheid om een burger blijvend vrij te stellen van deze verplichting, is geen sprake. Derhalve wordt de vraag of het voor een hoofdpersoon blijvend onmogelijk is om aan de verplichting tot arbeidsinschakeling te voldoen, beoordeeld aan de hand van ervaringen in het verleden. Dat het blijvend onmogelijk is om aan deze verplichting tot arbeidsinschakeling te voldoen wordt - behoudens bijzondere omstandigheden - slechts aangenomen als (op het tijdstip waarop de aanvraag is ontvangen of de beschikking wordt gegeven) de hoofdpersoon: 

* reeds vijf jaar door het college van B&W op grond van [artikel 9, tweede lid, Wwb](../../../../../wet/wet/werk/en/bijstand/BWBR0015703/README.md) volledig is ontheven van al de verplichtingen bedoeld in artikel 9, eerste lid, Wwb (plicht tot arbeidsinschakeling); en  

* (gedeeltelijke of volledige) arbeidsinschakeling niet binnen een redelijke termijn te voorzien is.   Met het oog op de invoering van de [Wwb](../../../../../wet/wet/werk/en/bijstand/BWBR0015703/README.md) wordt bij de berekening van de termijn van vijf jaar tevens meegeteld de periode waarin de hoofdpersoon op grond van [artikel 107 Abw](../../../../../wet/algemene/bijstandswet/BWBR0007333/README.md) volledig was vrijgesteld van de verplichting naar vermogen te trachten arbeid in dienstbetrekking te verkrijgen (de zogenaamde ‘sollicitatieplicht’). Gedeeltelijke of volledige arbeidsinschakeling is (behoudens bijzondere omstandigheden) in elk geval binnen een redelijke termijn te voorzien indien de hoofdpersoon is vrijgesteld van de plicht tot arbeidsinschakeling met het oog op de zorg voor een kind (al dan niet jonger dan vijf jaar). Als redelijke termijn, waarbinnen arbeidsmarktinschakeling niet te voorzien moet zijn, wordt aangemerkt een termijn van een jaar. Als een beroep wordt gedaan op deze vrijstellingsgrond, worden alle toekenningsbesluiten ingevolge de [Wwb](../../../../../wet/wet/werk/en/bijstand/BWBR0015703/README.md), dan wel de [Awb](../../../../../wet/algemene/wet/bestuursrecht/BWBR0005537/README.md) overgelegd, die betrekking hebben op de vijf jaar voorafgaand aan de indiening van de aanvraag, alsook eventuele correspondentie met het college van B&W omtrent ontheffing van de plicht tot arbeidsinschakeling, die betrekking heeft op de vijf jaar voorafgaand aan de indiening van de aanvraag. Indien aanwezig, dienen bescheiden te worden overgelegd waaruit blijkt dat een arbeidsinschakeling binnen een redelijke termijn niet te verwachten is. 
### *Gezinslid van houder verblijfsvergunning asiel bepaalde tijd* 

In geval van gezinshereniging met een houder van een verblijfsvergunning asiel bepaalde tijd wordt de aanvraag ingevolge [artikel 3.22, derde lid, Vb](../../../../../AMvB/vreemdelingenbesluit/2000/BWBR0011825/README.md) niet afgewezen wegens onvoldoende, niet duurzame of niet zelfstandige middelen van bestaan, indien: 

1. deze aanvraag is ingediend binnen drie maanden nadat aan de hoofdpersoon een verblijfsvergunning asiel voor bepaalde tijd is verleend, en  

2. gezinshereniging niet mogelijk is in een derde land waarmee de vreemdeling of de hoofdpersoon bijzondere banden heeft.   Dit vormt een aanvulling op de regeling van [artikel 29, eerste lid, onder e en f, Vw](../../../../../wet/vreemdelingenwet/2000/BWBR0011823/README.md). Ingevolge die regeling kunnen gezinsleden onder omstandigheden, met voorbijgaan aan het middelenvereiste, in aanmerking komen voor een verblijfsvergunning asiel. Gezinsleden van een houder van een verblijfsvergunning asiel voor bepaalde tijd, die binnen drie maanden vragen om gezinshereniging maar niet in aanmerking komen voor een «afgeleide» verblijfsvergunning asiel op grond van artikel 29, eerste lid, onder e en f, Vw, omdat zij een andere nationaliteit bezitten dan de hoofdpersoon, kunnen op grond van deze aanvulling met voorbijgaan aan het middelenvereiste in aanmerking komen voor een reguliere verblijfsvergunning, indien gezinshereniging niet mogelijk is in een derde land waarmee de vreemdeling of de hoofdpersoon bijzondere banden heeft. Bijzondere banden zijn in ieder geval aanwezig, indien het gezinslid de nationaliteit van een dergelijk ander land bezit. Indien de hoofdpersoon echter niet wordt toegelaten tot dat land, is gezinshereniging daar niet mogelijk en wordt het middelenvereiste niet tegengeworpen bij de beoordeling van een aanvraag om een reguliere verblijfsvergunning in het kader van gezinshereniging. Bij de toepassing van het onder 1 gestelde wordt bij de bepaling van het begin van de termijn van drie maanden uitgegaan van de datum van bekendmaking van de beschikking, waarbij aan de hoofdpersoon een verblijfsvergunning asiel voor bepaalde tijd is verleend.   
### 2.10.1  

####Middelen: overgangsrecht per 1 november 2004

### 2.10.2  

####Middelen: overgangsrecht ex artikel 116 Vw

### 2.11  

####Beperkingen, arbeidsmarktaantekeningen en voorschrift

De verblijfsvergunning wordt verleend onder de beperking: ‘verblijf bij echtgeno(o)t(e) / geregistreerd partner (naam)’.  Afhankelijk van de positie op de arbeidsmarkt van de persoon bij wie de vreemdeling verblijf beoogt, wordt de beperking aangevuld met één van de arbeidsmarktaantekeningen genoemd in B1/2.3.1.   Aan de verblijfsvergunning wordt het voorschrift verbonden van het sluiten van een voldoende ziektekostenverzekering, met inbegrip van de kosten die zijn verbonden aan opname en verpleging in een sanatorium of een psychiatrische inrichting.      
### 3  

####Voorkoming van schijnhuwelijken

### 3.1  

####Algemeen

Op 1 november 1994 is de [Wet voorkoming schijnhuwelijken](../../../../../wet/wijzigingswet/regeling/boek/1/burgerlijk/wetboek/enz./(naamrecht/etc/BWBR0011937/README.md) (Wet van 2 juni 1994 tot wijziging van Titel 4 en Titel 5 van Boek 1 van het Burgerlijk Wetboek en van de Wet GBA (Stb. 1994, 405) in werking getreden. Deze regeling maakt het mogelijk om zowel preventief als repressief op te treden tegen het sluiten van een schijnhuwelijk in Nederland en tegen de registratie van een buiten Nederland gesloten schijnhuwelijk in de registers van de burgerlijke stand te ’s-Gravenhage dan wel in de GBA. Effectieve uitvoering van deze [wet](../../../../../wet/wijzigingswet/regeling/boek/1/burgerlijk/wetboek/enz./(naamrecht/etc/BWBR0011937/README.md) verlangt een goede samenwerking tussen de ambtenaar van de burgerlijke stand/ambtenaar belast met het bijhouden van de GBA (hierna: GBA-ambtenaar) en de vreemdelingenpolitie.  
###Definitie van een schijnhuwelijk/-partnerschap

Een schijnhuwelijk of -partnerschap is een huwelijk of geregistreerd partnerschap dat wordt aangegaan met als enig oogmerk een vreemdeling die nog niet (of niet meer) over een verblijfsrecht in Nederland beschikt alsnog een verblijfsrecht te verschaffen.    
### 3.2  

####Verklaring op grond van [artikel 44, eerste lid onder k, Boek 1 BW](../../../../../wet/burgerlijk/wetboek/boek/2/BWBR0003045/README.md)

Als ten minste één van de aanstaande echtgenoten of geregistreerde partners niet de Nederlandse nationaliteit bezit, mag de ambtenaar van de burgerlijke stand pas meewerken aan het opmaken van een akte van huwelijksaangifte of een akte van registratie van een partnerschap, en aan de voltrekking van een huwelijk of de aangifte van registratie van een partnerschap, indien hij beschikt over een verklaring van de Korpschef. Dit lijdt uitzondering indien: 

– de echtgenoten of geregistreerde partners aannemelijk kunnen maken dat zij beiden buiten Nederland woonplaats hebben;  

– de betrokken echtgenoot of geregistreerde partner die niet de Nederlandse nationaliteit bezit, op grond van een verblijfsvergunning voor onbepaalde tijd (asiel of regulier) in Nederland verblijft dan wel gemeenschapsonderdaan is;  

– het huwelijk of geregistreerd partnerschap is voltrokken ten minste tien jaren vóór de inschrijving in de GBA of de registratie in de registers van de burgerlijke stand te ’s-Gravenhage en nog bestaat; of  

– het huwelijk of het geregistreerd partnerschap juridisch is geëindigd.     Naast de vermelding van de verblijfsrechtelijke positie van de vreemdeling bevat deze verklaring een advies van de Korpschef aan de ambtenaar van de burgerlijke stand met het oog op diens beslissing om al dan niet medewerking te verlenen aan het opmaken van een akte van huwelijksaangifte/aangifte van registratie van een partnerschap dan wel de huwelijksvoltrekking/partnerschapsregistratie. Deze verklaring heeft een geldigheidsduur van zes maanden. De IND verschaft de vreemdelingenpolitie schriftelijk informatie omtrent de verblijfsrechtelijke positie van de vreemdeling, voor zover de vreemdelingenpolitie niet zelf de beschikking heeft over die informatie. Ook ingeval de ambtenaar van de burgerlijke stand van de Gemeente ’s-Gravenhage wordt verzocht om inschrijving van een buiten Nederland gesloten huwelijk of geregistreerd partnerschap in de onder hem berustende registers van de burgerlijke stand, of de ambtenaar burgerzaken/publiekszaken wordt verzocht om inschrijving van een buiten Nederland gesloten huwelijk of geregistreerd partnerschap in de GBA, dient de desbetreffende ambtenaar te beschikken over deze verklaring. De Korpschef is in alle gevallen waarin de ambtenaar van de burgerlijke stand of de ambtenaar burgerzaken/publiekszaken om advies vraagt, verplicht om een verklaring af te geven. Het is voor de ambtenaar van de burgerlijke stand of de ambtenaar burgerzaken/publiekszaken van groot belang dat de verklaring van de Korpschef een duidelijk advies bevat: 

– positief: als de Korpschef van mening is dat er geen indicaties zijn die wijzen op een eventueel schijnhuwelijk of -partnerschap;  

– negatief: als hij van mening is dat daarvoor wel indicaties zijn.     Een negatief advies dient te worden gemotiveerd en te worden vergezeld van een ingevulde vragenlijst met eventuele waarnemingen van de Korpschef die kunnen duiden op een schijnhuwelijk of -partnerschap. Alleen een gemotiveerd negatief advies kan de ambtenaar van de burgerlijke stand of de ambtenaar burgerzaken/publiekszaken ondersteunen bij zijn beslissing om niet mee te werken aan het voltrekken van een huwelijk of de registratie van een partnerschap dan wel de registratie van een buiten Nederland gesloten huwelijk of partnerschap in de onder hem berustende registers.     
### 3.3  

####Verhouding verblijfsprocedure en [Wet voorkoming schijnhuwelijken](../../../../../wet/wijzigingswet/regeling/boek/1/burgerlijk/wetboek/enz./(naamrecht/etc/BWBR0011937/README.md)

De verklaring van de Korpschef is een advies aan de ambtenaar van de burgerlijke stand/GBA-ambtenaar en dient dan ook los te worden gezien van een eventuele aanvraag om een verblijfsvergunning. Dit betekent dat ook al beschikt de vreemdeling al over een verblijfsstatus, toch een verklaring van de Korpschef moet worden afgegeven, tenzij sprake is van een van de in B2/3.2 genoemde uitzonderingen. De verklaring is ook nodig in de situatie dat de vreemdeling nog niet over een verblijfsvergunning in Nederland beschikt, maar wel van plan is om een aanvraag daartoe in te dienen.    
### 3.4  

####Het model M46

De verklaring van de Korpschef en de terugmeldberichten zijn opgenomen als model M46. Het model M46 bestaat uit vier delen, te weten:  
###Deel A model [M46-A](../../../../../circulaire/vreemdelingencirculaire/2000/(a)/BWBR0012287/README.md): door aanvragers te verstrekken gegevens

Dit deel betreft een overzicht van de personalia van de personen – de (aanstaande) echtgenoten/geregistreerde partners – op wie de verklaring betrekking heeft. Het model [M46-A](../../../../../circulaire/vreemdelingencirculaire/2000/(a)/BWBR0012287/README.md) wordt uitgereikt door de ambtenaar van de burgerlijke stand of de ambtenaar burgerzaken/publiekszaken van de gemeente waar de aanvrager woon- of verblijfplaats heeft. Beide (aanstaande) echtelieden of geregistreerde partners dienen het gedeelte van de vragenlijst dat op hen van toepassing is na invulling van de datum en plaats te voorzien en te ondertekenen. Vervolgens zendt de ambtenaar van de burgerlijke stand of de ambtenaar burgerzaken/publiekszaken het volledig ingevulde model [M46-A](../../../../../circulaire/vreemdelingencirculaire/2000/(a)/BWBR0012287/README.md) (waarop zowel de gegevens betreffende de gemeente alsmede gegevens van de (aanstaande) echtgenoten/geregistreerde partners zijn ingevuld) tezamen met het model [M46-B](../../../../../circulaire/vreemdelingencirculaire/2000/(a)/BWBR0012287/README.md) naar de IND ter invulling van onderdeel II.  
###Deel B model [M46-B](../../../../../circulaire/vreemdelingencirculaire/2000/(a)/BWBR0012287/README.md): door IND en de Korpschef te verstrekken gegevens

Dit deel bevat gegevens over de verblijfsrechtelijke positie van de aanvrager en van de (aanstaande) echtgenoten of geregistreerde partners, alsmede het advies van de Korpschef.  
###Deel B bestaat uit de volgende onderdelen

II: De IND vult de haar bekende vreemdelingrechtelijke gegevens van de (aanstaande) echtgenoten/geregistreerde partners in onder dit gedeelte van het model [M46-B](../../../../../circulaire/vreemdelingencirculaire/2000/(a)/BWBR0012287/README.md). Deel II wordt vervolgens gedagtekend, ondertekend en verzonden naar de Korpschef. III: Het advies van de Korpschef met een motivering: alleen in geval van een negatief advies dient dit gemotiveerd te worden. Deel III wordt gedagtekend en ondertekend door de Korpschef. IV: Vragenlijst met betrekking tot waarnemingen: ingeval van een negatief advies, wordt tevens de vragenlijst ingevuld. Hierop worden vermeld de feiten en omstandigheden van verblijfsrechtelijke aard en overige waarnemingen die op een mogelijk schijnkarakter van het (voorgenomen) huwelijk kunnen duiden. Van belang hierbij is dat de beoordeling of sprake is van een schijnkarakter van het (voorgenomen) huwelijk, altijd op meerdere feiten en omstandigheden moet berusten. Het enkele feit dat sprake is van een groot leeftijdsverschil tussen beide (aanstaande) echtgenoten is bijvoorbeeld onvoldoende om te concluderen dat sprake is van een schijnhuwelijk. De vragenlijst is niet limitatief. Het formulier biedt bij punt negen de ruimte om overige waarnemingen omtrent beide (aanstaande) echtgenoten/geregistreerde partners te vermelden. De Korpschef vult tevens op de eerste pagina van het model [M46-A](../../../../../circulaire/vreemdelingencirculaire/2000/(a)/BWBR0012287/README.md) de op hem betrekking hebbende gegevens in. Vervolgens zendt hij de ingevulde modellen [M46-A](../../../../../circulaire/vreemdelingencirculaire/2000/(a)/BWBR0012287/README.md) en [46-B](../../../../../circulaire/vreemdelingencirculaire/2000/(a)/BWBR0012287/README.md) naar de ambtenaar van de burgerlijke stand of de ambtenaar burgerzaken/publiekszaken van de gemeente waar de aanvrager woon- of verblijfplaats heeft.  
###Deel C model [M46-C](../../../../../circulaire/vreemdelingencirculaire/2000/(a)/BWBR0012287/README.md): terugmeldformulier

De ambtenaar van de burgerlijke stand of de ambtenaar burgerzaken/publiekszaken informeert de IND over zijn beslissing met behulp van deel C: Terugmeldbericht. De IND stelt de vreemdelingenpolitie op de hoogte van de beslissing van de ambtenaar van de burgerlijke stand of de ambtenaar burgerzaken/publiekszaken. De vreemdelingenpolitie draagt zorg voor het verwerken van de informatie.  
###Deel D model [M46-D](../../../../../circulaire/vreemdelingencirculaire/2000/(a)/BWBR0012287/README.md): afloopbericht procedure schijnhuwelijken

De ambtenaar van de burgerlijke stand of de ambtenaar burgerzaken/publiekszaken informeert de IND over de beslissing van de rechter met behulp van deel D: afloopbericht schijnhuwelijken. IND stelt de Korpschef op de hoogte van de beslissing van de rechter alsmede van de aan die beslissing ten grondslag liggende beweegredenen. De vreemdelingenpolitie draagt zorg voor het verwerken van de informatie.  
###Belang van registratie van de gegevens uit deel C en D

Om inzicht te krijgen in de effectiviteit van de wet is het van groot belang dat er landelijk cijfermateriaal over het model M46 kan worden gegenereerd. Dit is alleen mogelijk als de ambtenaar van de burgerlijke stand of de ambtenaar burgerzaken/publiekszaken, de IND én de vreemdelingenpolitie uitvoering geven aan de hiervoor beschreven werkzaamheden.     
### 3.5  

####Procedure

###Wie vraagt de verklaring aan?

De verklaring wordt aangevraagd door: 

– de (aanstaande) echtgeno(o)t(e) of geregistreerde partner die niet de Nederlandse nationaliteit bezit, ook als hij/zij reeds beschikken over een verblijfsvergunning voor bepaalde tijd; of  

– de geregistreerde partners, indien zij beiden niet de Nederlandse nationaliteit bezitten, ook als zij reeds beschikken over een verblijfsvergunning voor bepaalde tijd; of  

– de in Nederland verblijvende echtgeno(o)t(e) of geregistreerde partner, indien degene ten behoeve van wie de verklaring wordt aangevraagd, geen woonplaats heeft in Nederland.     Voor de gevallen waarvoor geen verklaring is vereist, wordt verwezen naar B2/3.2.  
###Waar en wanneer dient de verklaring te worden aangevraagd?

De verklaring wordt aangevraagd bij de ambtenaar van de burgerlijke stand of de ambtenaar burgerzaken/publiekszaken van de gemeente waar (één van) de (aanstaande) echtgenote(n) woonachtig (is)(zijn): 

– bij een voorgenomen huwelijk of registratie van een partnerschap;  

– bij inschrijving van een buiten Nederland gesloten huwelijk of geregistreerd partnerschap in de GBA;  

– bij inschrijving van een buiten Nederland gesloten huwelijk of geregistreerd partnerschap in de registers van de burgerlijke stand te ’s-Gravenhage; of  

– indien zes maanden verstreken zijn sedert de afgifte van een eerdere verklaring.     Om er zorg voor te dragen dat de Korpschef alle van belang zijnde feiten bij zijn advies aan de ambtenaar van de burgerlijke stand of de ambtenaar burgerzaken/publiekszaken betrekt, dienen betrokkenen bij het invullen van het model [M46-A](../../../../../circulaire/vreemdelingencirculaire/2000/(a)/BWBR0012287/README.md) een uittreksel uit de GBA over te leggen ([artikel 28 Besluit Burgerlijke Stand 1994](../../../../../AMvB/besluit/burgerlijke/stand/1994/BWBR0006493/README.md)). Dit uittreksel bevat onder meer historische huwelijks- en adresgegevens en wordt met de modellen [M46-A](../../../../../circulaire/vreemdelingencirculaire/2000/(a)/BWBR0012287/README.md) en [M46-B](../../../../../circulaire/vreemdelingencirculaire/2000/(a)/BWBR0012287/README.md) (waarop zowel door de ambtenaar van burgerlijke stand of de ambtenaar burgerzaken/publiekszaken als door de IND een aantal gegevens zijn ingevuld) aan de Korpschef gestuurd, die het uittreksel vervolgens tezamen met zijn advies retourneert aan de ambtenaar van de burgerlijke stand of de ambtenaar burgerzaken/publiekszaken.  
###Verklaring van de Korpschef

De Korpschef stuurt de modellen [M46-A](../../../../../circulaire/vreemdelingencirculaire/2000/(a)/BWBR0012287/README.md) en [M46-B](../../../../../circulaire/vreemdelingencirculaire/2000/(a)/BWBR0012287/README.md) rechtstreeks naar de betreffende ambtenaar van de burgerlijke stand of de ambtenaar burgerzaken/publiekszaken. Is de periode gelegen tussen de datum van de afgifte van de verklaring en de datum van de huwelijksvoltrekking of de voorgenomen registratie van het partnerschap langer dan zes maanden, dan dient voor de huwelijksvoltrekking of de registratie van het partnerschap een nieuwe verklaring van de Korpschef te worden overgelegd. De verblijfsrechtelijke positie van de vreemdeling kan immers zijn gewijzigd. De IND verschaft de vreemdelingenpolitie schriftelijk informatie omtrent de verblijfsrechtelijke positie van de aanvrager en de andere partij, voorzover zij zelf over deze informatie beschikt en voorzover de vreemdelingenpolitie niet zelf de beschikking heeft over die informatie.  
###Beslissing ambtenaar van de burgerlijke stand of de ambtenaar burgerzaken/publiekszaken

Op basis van de hem bekende feiten en omstandigheden en het advies van de Korpschef neemt de ambtenaar een beslissing. Komt de ambtenaar van de burgerlijke stand tot de conclusie dat sprake is van een schijnhuwelijk of -partnerschap, dan weigert hij mee te werken aan het opmaken van een akte van huwelijksaangifte/aangifte registratie van een partnerschap, aan het voltrekken van het huwelijk/het registreren van een partnerschap, óf weigert de ambtenaar van de burgerlijke stand te ’s-Gravenhage de inschrijving van het buiten Nederland gesloten huwelijk/geregistreerd partnerschap in de onder hem berustende registers van de burgerlijke stand. Betrokkenen kunnen hiertegen beroep instellen bij de rechter op grond van [artikel 27 Boek 1 Burgerlijk Wetboek](../../../../../wet/burgerlijk/wetboek/boek/1/BWBR0002656/README.md). Is de ambtenaar burgerzaken/publiekszaken vanwege het schijnkarakter van het huwelijk of het geregistreerd partnerschap niet voornemens gevolg te geven aan het verzoek om inschrijving van een buiten Nederland gesloten huwelijk of geregistreerd partnerschap in de GBA, dan stelt hij betrokkenen hiervan in kennis en biedt hij hun de mogelijkheid hun zienswijze naar voren te brengen ([artikel 83 Wet GBA](../../../../../wet/wet/gemeentelijke/basisadministratie/persoonsgegevens/BWBR0006723/README.md)). Weigert de ambtenaar burgerzaken/publiekszaken ook na het vernemen van de zienswijze van beide partijen tot inschrijving over te gaan, dan kunnen partijen tegen deze weigering beroep indienen bij de rechter.  
###Terugmelding beslissing ambtenaar

In alle gevallen waarin de Korpschef een verklaring afgeeft, informeert de ambtenaar van de burgerlijke stand/GBA-ambtenaar door tussenkomst van de IND de vreemdelingenpolitie over zijn beslissing via deel C: terugmeldformulier. Wordt tegen de weigering beroep ingesteld bij de rechter, dan informeert de desbetreffende ambtenaar, nadat de rechterlijke beschikking kracht van gewijsde heeft gekregen, de Korpschef door tussenkomst van de IND over de beslissing van de rechter met behulp van [deel D model M46-D](../../../../../circulaire/vreemdelingencirculaire/2000/(a)/BWBR0012287/README.md): afloopbericht procedure schijnhuwelijken.  
###Registratie van terugmeldberichten

De Korpschef draagt zorg voor registratie van de gegevens, vermeld op [deel C model M46-C](../../../../../circulaire/vreemdelingencirculaire/2000/(a)/BWBR0012287/README.md): terugmeldbericht en [deel D model M46-D](../../../../../circulaire/vreemdelingencirculaire/2000/(a)/BWBR0012287/README.md): afloopbericht procedure schijnhuwelijken.     
### 3.6  

####Stuiting door het OM

Stuiting is het recht om zich te verzetten tegen de sluiting van een huwelijk of de registratie van een partnerschap. Op grond van [artikel 53 lid 3 Boek 1 Burgerlijk Wetboek](../../../../../wet/burgerlijk/wetboek/boek/1/BWBR0002656/README.md) is het OM bevoegd om een voorgenomen huwelijk of geregistreerd partnerschap te stuiten wegens strijd met de openbare orde, indien het huwelijk of geregistreerd partnerschap wordt aangegaan met het oog op de verkrijging van een verblijfsvergunning voor Nederland van één van de aanstaande echtgenoten of geregistreerde partners. Voordat tot stuiting wordt overgegaan, verzamelt het OM de hiervoor benodigde informatie. Een kopie van deel B en overige waarnemingen van de Korpschef spelen hierbij een belangrijke rol. Indien een huwelijk of geregistreerd partnerschap wordt gestuit, wordt de vreemdelingenpolitie door tussenkomst van de IND via deel C: terugmeldformulier hierover geïnformeerd.    
### 3.7  

####Nietigverklaring door het OM

Indien ná de huwelijksvoltrekking uit feiten en/of omstandigheden blijkt dat het huwelijk of geregistreerd partnerschap is gericht op de verkrijging van een verblijfsvergunning voor Nederland van een van de echtgenoten of geregistreerde partners, kan op vordering van het OM het huwelijk of geregistreerd partnerschap nietig worden verklaard op grond van [artikel 71a Boek 1 Burgerlijk Wetboek](../../../../../wet/burgerlijk/wetboek/boek/1/BWBR0002656/README.md). Een vordering tot nietigverklaring heeft in het algemeen alleen kans van slagen als er meerdere indicaties zijn die duiden op het schijnkarakter van het huwelijk of geregistreerd partnerschap. De enkele constatering bijvoorbeeld dat betrokkenen niet samenwonen is hiervoor niet voldoende.     
### 4  

####Relatie

### 4.1  

####Eerste verblijfsaanvaarding

In [artikel 3.13 tot en met 3.22 Vb](../../../../../AMvB/vreemdelingenbesluit/2000/BWBR0011825/README.md) zijn voorwaarden opgenomen voor verblijf in het kader van gezinshereniging met partner die zien op: 

– duurzame en exclusieve relatie (zie [artikel 3.14, eerste lid, onder b, Vb](../../../../../AMvB/vreemdelingenbesluit/2000/BWBR0011825/README.md));  

– ongehuwd zijn (zie [artikel 3.14, tweede lid, Vb](../../../../../AMvB/vreemdelingenbesluit/2000/BWBR0011825/README.md));  

– de verblijfsstatus van de hoofdpersoon (zie [artikel 3.15, eerste lid, onder a en b, Vb](../../../../../AMvB/vreemdelingenbesluit/2000/BWBR0011825/README.md));  

– de leeftijd van beide partners (zie [artikel 3.14 Vb](../../../../../AMvB/vreemdelingenbesluit/2000/BWBR0011825/README.md) en [artikel 3.15 Vb](../../../../../AMvB/vreemdelingenbesluit/2000/BWBR0011825/README.md));  

– polygamie (zie [artikel 3.16 Vb](../../../../../AMvB/vreemdelingenbesluit/2000/BWBR0011825/README.md));  

– samenwoning en een gemeenschappelijke huishouding (zie [artikel 3.17, onder a, Vb](../../../../../AMvB/vreemdelingenbesluit/2000/BWBR0011825/README.md));  

– inschrijving in de GBA (zie [artikel 3.17, onder b, Vb](../../../../../AMvB/vreemdelingenbesluit/2000/BWBR0011825/README.md));  

– het mvv-vereiste (zie [artikel 17 Vw](../../../../../wet/vreemdelingenwet/2000/BWBR0011823/README.md), [artikel 3.18 Vb](../../../../../AMvB/vreemdelingenbesluit/2000/BWBR0011825/README.md) en [artikel 3.71, tweede lid,Vb](../../../../../AMvB/vreemdelingenbesluit/2000/BWBR0011825/README.md); zie B1/4.1);  

– geldig document voor grensoverschrijding (zie [artikel 3.19 Vb](../../../../../AMvB/vreemdelingenbesluit/2000/BWBR0011825/README.md), zie B1/4.2);  

– gevaar voor de openbare orde of nationale veiligheid. De [artikelen 3.77](../../../../../AMvB/vreemdelingenbesluit/2000/BWBR0011825/README.md) en [3.78 Vb](../../../../../AMvB/vreemdelingenbesluit/2000/BWBR0011825/README.md) zijn van toepassing (zie [artikel 3.20 Vb](../../../../../AMvB/vreemdelingenbesluit/2000/BWBR0011825/README.md));  

– onderzoek naar of behandeling voor TBC (zie [artikel 3.21 Vb](../../../../../AMvB/vreemdelingenbesluit/2000/BWBR0011825/README.md); zie ook B1/4.5); en  

– het middelenvereiste (zie [artikel 3.74 Vb](../../../../../AMvB/vreemdelingenbesluit/2000/BWBR0011825/README.md)).     Naast de beleidsregels in deze paragraaf zijn ook de beleidsregels met betrekking tot de algemene voorwaarden van [artikel 16 Vw](../../../../../wet/vreemdelingenwet/2000/BWBR0011823/README.md) van toepassing. Verwezen wordt naar B1/4. Op deze algemene voorwaarden bestaan echter uitzonderingen wat betreft het middelenvereiste (B2/4.11).     
### 4.2  

####Duurzame en exclusieve relatie

Op grond van [artikel 3.14, eerste lid, Vb](../../../../../AMvB/vreemdelingenbesluit/2000/BWBR0011825/README.md) wordt de verblijfsvergunning regulier voor bepaalde tijd op grond van een relatie verleend, indien de vreemdeling een duurzame en exclusieve relatie onderhoudt met de in Nederland gevestigde hoofdpersoon. Van een duurzame en exclusieve relatie is sprake indien de (homo- of heteroseksuele) relatie in voldoende mate met een huwelijk op één lijn is te stellen. Het bestaan van een duurzame en een exclusieve relatie kan worden aangetoond door de ondertekening van een relatieverklaring door beide partners ([bijlage 13 VV](../../../../../ministeriele-regeling/voorschrift/vreemdelingen/2000/BWBR0012002/README.md)). Door de ondertekening van die schriftelijke verklaring verklaren de vreemdeling en de hoofdpersoon feitelijk samen te (gaan) wonen en een duurzame en exclusieve relatie te onderhouden. Dat geldt evenzeer indien de vreemdeling zich erop beroept aanspraken te ontlenen aan [artikel 3.13 tot en met 3.22 Vb](../../../../../AMvB/vreemdelingenbesluit/2000/BWBR0011825/README.md). Het gaat daarbij om een beleidsregel omtrent de vaststelling van feiten. Deze verklaring vormt geen onweerlegbaar bewijs. De aanvraag wordt, ongeacht de ondertekening van de relatieverklaring, afgewezen indien aannemelijk is dat sprake is van een schijnrelatie. Dit is een relatie die wordt aangegaan met als enig oogmerk een vreemdeling die nog niet (of niet meer) over een verblijfsrecht in Nederland beschikt alsnog een verblijfsrecht te verschaffen. Aanwijzingen dat sprake is van een schijnrelatie zijn onder meer: 

– verklaringen van de betrokken partners, samen of afzonderlijk, waaruit de intentie van een schijnrelatie blijkt, of waaruit tegenstrijdigheden zijn af te leiden, die een dergelijke conclusie rechtvaardigen;  

– betrouwbare verklaringen van derden; en  

– de vaststelling bij proces-verbaal dat de betrokken partners niet samenwonen of geen gemeenschappelijke huishouding voeren.      
### 4.3  

####Verwantschap

Ingevolge [artikel 3.14 Vb](../../../../../AMvB/vreemdelingenbesluit/2000/BWBR0011825/README.md) wordt de verblijfsvergunning verleend indien de vreemdeling en de hoofdpersoon niet tot elkaar in een zodanig nauwe relatie staan dat die naar Nederlands recht een huwelijksbeletsel zou vormen.    
### 4.4  

####Ongehuwde burgerlijke staat

Ingevolge [artikel 3.14, tweede lid, Vb](../../../../../AMvB/vreemdelingenbesluit/2000/BWBR0011825/README.md) wordt de verblijfsvergunning verleend indien de vreemdeling of de hoofdpersoon niet met een ander een in Nederland geregistreerd partnerschap is aangegaan of gehuwd is, tenzij het huwelijk of het geregistreerd partnerschap door wettelijke beletselen, waarop geen invloed kan worden uitgeoefend, niet is ontbonden.    
### 4.5  

####Gelegaliseerde akten

De (ongehuwde) burgerlijke staat wordt aangetoond met officiële gelegaliseerde bescheiden, tenzij een van de uitzonderingen genoemd in B2/8 van toepassing is. De regel dat een verklaring van ongehuwd zijn niet ouder mag zijn dan zes maanden na afgifte door de daartoe bevoegde autoriteiten wordt ook door de Nederlandse ambtenaar van de burgerlijke stand gehanteerd. De termijn van zes maanden wordt gezien als een redelijke termijn waarbinnen men wordt geacht niet (opnieuw) in het huwelijk te zijn getreden. Uiteraard wordt een bewijs van ongehuwd zijn dat minder dan zes maanden oud is in geval van contra-indicaties niet geaccepteerd. Hierbij valt te denken aan de situatie dat een vier maanden oud bewijs van ongehuwd zijn, wordt overgelegd en een echtscheidingsakte waaruit blijkt dat een huwelijksontbinding binnen die vier maanden heeft plaatsgevonden.    
### 4.6  

####Verblijfsstatus van de hoofdpersoon

De verblijfsvergunning wordt ingevolge [artikel 3.15, eerste lid, onder a en b, Vb](../../../../../AMvB/vreemdelingenbesluit/2000/BWBR0011825/README.md) verleend indien de hoofdpersoon in Nederland verblijft als: 

– Nederlander;  

– gemeenschapsonderdaan;  

– Turks onderdaan die verblijfsrecht ontleent aan het Associatiebesluit 1/80; of  

– houder van een verblijfsvergunning (asiel of regulier, voor bepaalde tijd of onbepaalde tijd), tenzij de hoofdpersoon houder is van een verblijfsvergunning regulier voor bepaalde tijd: 

* onder een beperking verband houdend met uitwisseling, verblijf als au pair of verblijf als Amv;  

* die met toepassing van [artikel 3.4, derde lid, Vb](../../../../../AMvB/vreemdelingenbesluit/2000/BWBR0011825/README.md) is verleend en de houder een verblijfsrecht geeft van tijdelijke aard in de zin van [artikel 3.5 Vb](../../../../../AMvB/vreemdelingenbesluit/2000/BWBR0011825/README.md). Het gaat hierbij om tijdelijke regelingen op grond waarvan de hoofdpersoon gedurende slechts een korte tijd in Nederland mag verblijven.        
### 4.7  

####Leeftijd van beide partners

De verblijfsvergunning wordt ingevolge de [artikelen 3.14](../../../../../AMvB/vreemdelingenbesluit/2000/BWBR0011825/README.md) en [3.15, eerste lid, Vb](../../../../../AMvB/vreemdelingenbesluit/2000/BWBR0011825/README.md) verleend indien de vreemdeling en de hoofdpersoon eenentwintig jaar of ouder zijn. Op grond van [artikel 3.103 Vb](../../../../../AMvB/vreemdelingenbesluit/2000/BWBR0011825/README.md) wordt de aanvraag getoetst aan het recht dat gold op het tijdstip waarop de aanvraag is ontvangen, tenzij uit de Wet anders voortvloeit of het recht dat geldt op het tijdstip waarop de beschikking wordt gegeven, voor de vreemdeling gunstiger is.    
### 4.8  

####Polygamie

Ingevolge [artikel 3.13, eerste lid, Vb](../../../../../AMvB/vreemdelingenbesluit/2000/BWBR0011825/README.md) en [artikel 3.16 Vb](../../../../../AMvB/vreemdelingenbesluit/2000/BWBR0011825/README.md) wordt, zolang de vreemdeling of de hoofdpersoon met meer dan één andere persoon tegelijkertijd door een huwelijk of een (al dan niet geregistreerd) partnerschap is verbonden, de verblijfsvergunning slechts verleend aan één echtgenoot, geregistreerd partner of partner tegelijkertijd, alsmede de uit die vreemdeling geboren (minderjarige) kinderen. Ook indien de in Nederland verblijvende hoofdpersoon met een andere man of vrouw duurzaam samenleeft, komen de buitenlandse partner alsmede eventuele gezinsleden niet voor een verblijfsvergunning in aanmerking. Indien de polygame situatie is beëindigd, bijvoorbeeld door overlijden of door een echtscheiding die naar Nederlands internationaal privaatrecht is erkend, staat de vroegere polygame situatie niet aan verlening van de verblijfsvergunning in de weg.    
### 4.9  

####Samenwoning en gemeenschappelijke huishouding

De vreemdeling en de persoon bij wie deze wil verblijven moeten feitelijk samenwonen en een gemeenschappelijke huishouding voeren. Zij dienen ook naar buiten toe, bijvoorbeeld naar de werkgever, de belastingdienst en de zorgverzekeraar, hetzelfde adres te voeren. Daarnaast dienen de vreemdeling en de persoon bij wie deze wil verblijven op hetzelfde adres in de GBA te staan ingeschreven. Voor vreemdelingen die vanuit het buitenland verblijf (mvv) aanvragen, geldt dat zij direct na inreis in Nederland met hun (huwelijks)partner dienen te gaan samenwonen als hier bedoeld.    
### 4.10  

####Openbare orde beleid

De verblijfsvergunning wordt ingevolge [artikel 3.20 Vb](../../../../../AMvB/vreemdelingenbesluit/2000/BWBR0011825/README.md) verleend indien de vreemdeling geen gevaar vormt voor de openbare orde of nationale veiligheid. B1/4.4 en verder zijn van toepassing. Op grond van [artikel 3.103 Vb](../../../../../AMvB/vreemdelingenbesluit/2000/BWBR0011825/README.md) wordt de aanvraag die is ontvangen vóór 15 februari 2005, getoetst aan het recht, zoals dat luidde vóór die datum. Dat recht luidde vóór 15 februari 2005 als volgt: De aanvraag, ingediend door de partner van een Nederlander, van een houder van de verblijfsvergunning (asiel of regulier) voor onbepaalde tijd, of van een houder van een verblijfsvergunning asiel voor bepaalde tijd, wordt slechts afgewezen wegens gevaar voor de openbare orde, indien de vreemdeling: 

– bij onherroepelijk geworden rechterlijk vonnis wegens een misdrijf, waartegen een gevangenisstraf van drie jaren of meer is bedreigd, is veroordeeld tot een langdurige gevangenisstraf, of hem een langdurige vrijheidsontnemende maatregel is opgelegd;  

– bij onherroepelijk geworden rechterlijk vonnis wegens een misdrijf, waartegen een gevangenisstraf van drie jaren of meer is bedreigd, is veroordeeld tot een taakstraf en de rechter een langdurige vervangende hechtenis heeft vastgesteld voor het geval de veroordeelde de taakstraf niet naar behoren verricht; of  

– bij herhaling wegens een misdrijf is veroordeeld tot een gevangenisstraf of een taakstraf, of aan hem een vrijheidsbenemende maatregel is opgelegd.   Onder langdurig wordt hier verstaan een periode van zes maanden of langer.    
### 4.11  

####Middelen

De verblijfsvergunning wordt ingevolge [artikel 3.22, eerste lid, Vb](../../../../../AMvB/vreemdelingenbesluit/2000/BWBR0011825/README.md) in ieder geval verleend, indien de hoofdpersoon duurzaam en zelfstandig beschikt over een inkomen dat ten minste gelijk is aan het minimumloon, bedoeld in [artikel 8, eerste lid, onder a](../../../../../wet/wet/minimumloon/en/minimumvakantiebijslag/BWBR0002638/README.md), en [artikel 14 van de Wet minimumloon en minimumvakantiebijslag](../../../../../wet/wet/minimumloon/en/minimumvakantiebijslag/BWBR0002638/README.md), met inbegrip van de vakantiebijslag, bedoeld in [artikel 15 Wet minimumloon en minimumvakantiebijslag](../../../../../wet/wet/minimumloon/en/minimumvakantiebijslag/BWBR0002638/README.md). Deze inkomensnorm geldt als een referentiebedrag en niet als minimuminkomen waaronder geen gezinshereniging wordt toegestaan zonder enige concrete beoordeling van de situatie van de aanvrager.  
###Vrijstellingen

In afwijking van het vorengaande wordt de aanvraag niet afgewezen wegens onvoldoende, niet duurzame of niet zelfstandige middelen van bestaan, indien de hoofdpersoon: 

a. 65 jaar of ouder is;  

b. naar het oordeel van de Minister blijvend en volledig arbeidsongeschikt is; of  

c. blijvend niet in staat is om aan de plicht tot arbeidsinschakeling te voldoen.   Het onder a en b vermelde is gebaseerd op [artikel 3.22, tweede lid, Vb](../../../../../AMvB/vreemdelingenbesluit/2000/BWBR0011825/README.md). Het onder c vermelde is een beleidsregel die is gebaseerd op [artikel 3.13, tweede lid, Vb](../../../../../AMvB/vreemdelingenbesluit/2000/BWBR0011825/README.md).  
###Ad b.

Ten aanzien van deze vrijstellingsgrond wordt verwezen naar B2/2.10 onder ad b. 
###Ad c.

Ten aanzien van deze vrijstellingsgrond wordt verwezen naar B2/2.10 onder ad c. 
###Gezinslid van houder verblijfsvergunning asiel bepaalde tijd

In geval van gezinshereniging wordt de aanvraag ingevolge [artikel 3.22, derde lid, Vb](../../../../../AMvB/vreemdelingenbesluit/2000/BWBR0011825/README.md) niet afgewezen wegens onvoldoende, niet duurzame of niet zelfstandige middelen van bestaan, indien: 

a. deze aanvraag is ingediend binnen drie maanden nadat aan de hoofdpersoon een verblijfsvergunning asiel voor bepaalde tijd is verleend, en  

b. gezinshereniging niet mogelijk is in een derde land waarmee de vreemdeling of de hoofdpersoon bijzondere banden heeft.   Zie in dit verband B2/2.10.   
### 4.11.1  

####Middelen: overgangsrecht per 1 november 2004

Voor aanvragen, ontvangen op of na 1 april 2004, maar vóór 1 november 2004, is hetgeen is opgenomen in B2/2.10.1 van overeenkomstige toepassing.    
### 4.11.2  

####Middelen: overgangsrecht ex [artikel 116 Vw](../../../../../wet/vreemdelingenwet/2000/BWBR0011823/README.md)

Ingevolge [artikel 116 Vw](../../../../../wet/vreemdelingenwet/2000/BWBR0011823/README.md) blijven de inkomenseisen als bedoeld in [artikel 16, eerste lid, onder c, en artikel 18, eerste lid, onder d, Vw](../../../../../wet/vreemdelingenwet/2000/BWBR0011823/README.md) gedurende drie jaren na het tijdstip van inwerkingtreding van de [Vw](../../../../../wet/vreemdelingenwet/2000/BWBR0011823/README.md) buiten toepassing op Nederlanders en vreemdelingen die op 1 april 2001 waren toegelaten. In plaats daarvan blijft het recht zoals het gold voor het tijdstip van inwerkingtreding van de [Vw](../../../../../wet/vreemdelingenwet/2000/BWBR0011823/README.md) van toepassing. Dit heeft gevolgen voor het toepasselijke middelenvereiste, indien verblijf in Nederland wordt beoogd voor gezinshereniging of gezinsvorming bij een: 

– Nederlander (ongeacht of deze reeds op 1 april 2001 Nederlander was of voor 1 april 2004 Nederlander is geworden);  

– vreemdeling, die op 1 april 2001 op grond van de [Vw](../../../../../wet/vreemdelingenwet/2000/BWBR0011823/README.md) (oud) was toegelaten (dat wil zeggen: toegelaten als vluchteling, houder van een vergunning tot vestiging, houder van een vergunning tot verblijf, een vergunning tot verblijf als asielgerechtigde of een voorwaardelijke vergunning tot verblijf);  

– vreemdeling, die bij beschikking van op of na 1 april 2001 op grond van de [Vw](../../../../../wet/vreemdelingenwet/2000/BWBR0011823/README.md) in het bezit is gesteld van een verblijfsvergunning regulier of asiel, waarvan de ingangsdatum ligt vóór 1 april 2001.     Op aanvragen, ontvangen vóór 1 april 2004 zijn – mede gelet op [artikel 3.103 Vb](../../../../../AMvB/vreemdelingenbesluit/2000/BWBR0011825/README.md) – de inkomenseisen van toepassing die golden vóór 1 april 2001, voorzover die gunstiger waren dan het recht dat ingaande die datum gold. [Artikel 116 Vw](../../../../../wet/vreemdelingenwet/2000/BWBR0011823/README.md) was van toepassing op alle drie de eisen (zelfstandigheid, duurzaamheid en hoogte) waaraan de inkomsten van de hoofdpersoon moesten voldoen, alsook op eventuele vrijstellingen. Dit betekent dat in zaken die vallen onder de overgangsrechtelijke bepaling van [artikel 116 Vw](../../../../../wet/vreemdelingenwet/2000/BWBR0011823/README.md) bij de toets aan het middelenvereiste het recht, zoals dat was neergelegd in de Vc (oud), op alle onderdelen onverkort moet worden toegepast. Aangezien de invulling van het middelenvereiste onder dat recht geheel was neergelegd in beleidsregels (en niet, zoals thans het geval is, goeddeels in algemeen verbindende voorschriften), is in de betreffende categorie zaken de inherente afwijkingsbevoegdheid onverkort van toepassing op alle *onderdelen* van het middelenvereiste (hetgeen onverlet laat dat ook onder vigeur van de huidige [Vw](../../../../../wet/vreemdelingenwet/2000/BWBR0011823/README.md) van het middelenvereiste *als geheel* kan worden afgeweken). Overigens werd ook onder meer bedoeld recht aan het middelenvereiste strak de hand gehouden.  
###Zelfstandigen

In [A4/4.2.1](../../../../../circulaire/vreemdelingencirculaire/2000/(a)/BWBR0012287/README.md) (oud) stond opgenomen dat middelen van bestaan als duurzaam worden aangemerkt indien deze voor de periode van één jaar beschikbaar zijn. Ten aanzien van de vraag onder welke omstandigheden werd aangenomen dat middelen van bestaan voor de periode van één jaar beschikbaar zouden zijn, bestond een bestendige gedragslijn, waarbij een vergelijking gemaakt werd over de inkomenspositie in de periode voorafgaand aan de indiening van de aanvraag. Op deze wijze kon inzicht worden verkregen in de ontwikkeling van de inkomenspositie, een inzicht dat noodzakelijk was voor de bepaling van de mate van duurzaamheid van de inkomsten. In [A4/4.2.1](../../../../../circulaire/vreemdelingencirculaire/2000/(a)/BWBR0012287/README.md) (oud) werd niet vermeld over welke periode voorafgaand aan de indiening van de aanvraag vorenbedoelde vergelijking werd gemaakt. Met het oog op de eenheid van uitvoering wordt zo veel als mogelijk aansluiting gezocht bij de termijn van anderhalf jaar die in het huidige beleid geldt. Hierbij geldt echter nadrukkelijk dat – waar [artikel 3.20 VV](../../../../../ministeriele-regeling/voorschrift/vreemdelingen/2000/BWBR0012002/README.md) geen mogelijkheid biedt om op grond van [artikel 4:84 Awb](../../../../../wet/algemene/wet/bestuursrecht/BWBR0005537/README.md) af te wijken – onder vigeur van het recht zoals dat gold vóór inwerkingtreding van de [Vw](../../../../../wet/vreemdelingenwet/2000/BWBR0011823/README.md) in bijzondere gevallen gebruik kan worden gemaakt van de bevoegdheid om op die grond af te wijken van het beleid, indien de toepassing ervan tot gevolgen leidt die onevenredig zijn met de doelen die met dat beleid gediend worden.     
### 4.12  

####Garantverklaring

De in Nederland gevestigde partner ondertekent een garantverklaring (zie [bijlage 6c VV](../../../../../ministeriele-regeling/voorschrift/vreemdelingen/2000/BWBR0012002/README.md)), waarmee hij zich garant stelt voor de kosten die voor de staat en voor andere openbare lichamen voortvloeien uit het verblijf van de buitenlandse partner, alsmede voor de kosten van terugkeer naar een land waar de toelating van die buitenlandse partner is gewaarborgd. De garantverklaring kan niet door een derde worden ondertekend. Als de hoofdpersoon voldoet aan de bepalingen van [artikel 3.22, derde en vierde lid, Vb](../../../../../AMvB/vreemdelingenbesluit/2000/BWBR0011825/README.md), behoeft geen garantieverklaring te worden ondertekend.    
### 4.13  

####Beperkingen, arbeidsmarktaantekeningen en voorschrift

De verblijfsvergunning wordt verleend onder de beperking: ‘verblijf bij partner (naam)’.  Afhankelijk van de positie op de arbeidsmarkt van de persoon bij wie de vreemdeling verblijf beoogt, wordt de beperking aangevuld met één van de arbeidsmarktaantekeningen genoemd in B1/2.3.1.   Aan de verblijfsvergunning wordt het voorschrift verbonden van het sluiten van een voldoende ziektekostenverzekering, met inbegrip van de kosten die zijn verbonden aan opname en verpleging in een sanatorium of een psychiatrische inrichting.      
### 5  

####Minderjarige kinderen

### 5.1  

####Eerste verblijfsaanvaarding

In [artikel 3.13 tot en met 3.22 Vb](../../../../../AMvB/vreemdelingenbesluit/2000/BWBR0011825/README.md) zijn voorwaarden opgenomen voor verblijf in het kader van gezinshereniging met minderjarige biologische of juridische kinderen die zien op: 

– feitelijke gezinsband (zie [artikel 3.14, eerste lid, onder c, Vb](../../../../../AMvB/vreemdelingenbesluit/2000/BWBR0011825/README.md));  

– de verblijfsstatus van de hoofdpersoon (zie [artikel 3.15, eerste lid, onder a en b, Vb](../../../../../AMvB/vreemdelingenbesluit/2000/BWBR0011825/README.md));  

– polygamie (zie [artikel 3.16 Vb](../../../../../AMvB/vreemdelingenbesluit/2000/BWBR0011825/README.md));  

– samenwoning en een gemeenschappelijke huishouding (zie [artikel 3.17, onder a, Vb](../../../../../AMvB/vreemdelingenbesluit/2000/BWBR0011825/README.md));  

– het mvv-vereiste (zie [artikel 17 Vw](../../../../../wet/vreemdelingenwet/2000/BWBR0011823/README.md), [artikel 3.18 Vb](../../../../../AMvB/vreemdelingenbesluit/2000/BWBR0011825/README.md) en [artikel 3.71, tweede lid,Vb](../../../../../AMvB/vreemdelingenbesluit/2000/BWBR0011825/README.md); zie B1/4.1);  

– geldig document voor grensoverschrijding (zie [artikel 3.19 Vb](../../../../../AMvB/vreemdelingenbesluit/2000/BWBR0011825/README.md), zie B1/4.2);  

– gevaar voor de openbare orde of nationale veiligheid. De [artikelen 3.77](../../../../../AMvB/vreemdelingenbesluit/2000/BWBR0011825/README.md) en [3.78 Vb](../../../../../AMvB/vreemdelingenbesluit/2000/BWBR0011825/README.md) zijn van toepassing (zie [artikel 3.20 Vb](../../../../../AMvB/vreemdelingenbesluit/2000/BWBR0011825/README.md));  

– onderzoek naar of behandeling voor TBC (zie [artikel 3.21 Vb](../../../../../AMvB/vreemdelingenbesluit/2000/BWBR0011825/README.md); zie ook B1/4.5);  

– het middelenvereiste (zie [artikel 3.74 Vb](../../../../../AMvB/vreemdelingenbesluit/2000/BWBR0011825/README.md)).     Naast de beleidsregels in deze paragraaf zijn ook de beleidsregels met betrekking tot de algemene voorwaarden van [artikel 16 Vw](../../../../../wet/vreemdelingenwet/2000/BWBR0011823/README.md) van toepassing. Verwezen wordt naar B1/4. Op deze algemene voorwaarden bestaan echter uitzonderingen wat betreft het middelenvereiste (zie B2/5.10). Ook in andere gevallen kan deze vergunning, gelet op [artikel 3.13, tweede lid, Vb](../../../../../AMvB/vreemdelingenbesluit/2000/BWBR0011825/README.md), worden verleend. Op basis van [artikel 3.13, tweede lid, Vb](../../../../../AMvB/vreemdelingenbesluit/2000/BWBR0011825/README.md) wordt deze vergunning voorts verleend aan het minderjarige biologische of juridische kind dat onder het rechtmatig gezag staat van de om verblijf vragende echtgenoot, geregistreerd partner of partner van de hoofdpersoon. Ook daarbij geldt als voorwaarde dat het kind naar het oordeel van de Minister feitelijk behoort en reeds in het land van herkomst feitelijk behoorde tot het gezin van die echtgenoot, geregistreerd partner of partner (zie in dit verband B2/5.4). De aanvraag wordt echter afgewezen indien verblijf wordt beoogd in verband met adoptie, opname ter adoptie of verblijf als pleegkind, en niet aan een of meer van de ter zake daarvan geldende voorwaarden is voldaan. Zie voor de ter zake daarvan geldende voorwaarden B2/5.2.1. Hetzelfde geldt indien sprake is van een polygame situatie en het gestelde in B2/5.7 aan verlening van de vergunning in de weg staat.     
### 5.2  

####Familierechtelijke relatie

Op grond van [artikel 3.14, onder c, Vb](../../../../../AMvB/vreemdelingenbesluit/2000/BWBR0011825/README.md) wordt de verblijfsvergunning, bedoeld in [artikel 3.13, eerste lid, Vb](../../../../../AMvB/vreemdelingenbesluit/2000/BWBR0011825/README.md), op aanvraag verleend aan het minderjarige biologische of juridische kind van een in Nederland gevestigde hoofdpersoon, indien het kind onder het rechtmatig gezag van de hoofdpersoon staat. Daarbij geldt als voorwaarde dat het kind naar het oordeel van de Minister feitelijk behoort en reeds in het land van herkomst feitelijk behoorde tot het gezin van de hoofdpersoon. Zie voor de nadere invulling van deze voorwaarde B2/5.4.   Het gestelde rechtmatig gezag van de om verblijf vragende echtgenoot, geregistreerd partner of partner van de hoofdpersoon moet in beginsel met gelegaliseerde bescheiden worden aangetoond. Daarbij geldt het gestelde in B2/8 (gelegaliseerde bescheiden).   Indien het gestelde rechtmatig gezag niet met gelegaliseerde bescheiden wordt aangetoond, wordt de aanvraag afgewezen. Daarbij wordt, voor zover van toepassing, het in B2/8 vermelde en het hierna volgende in acht genomen.  
### *Van rechtswege ontstaan gezag* 

In zeer veel gevallen zal het bestaan van gezag niet rechtstreeks blijken uit de bescheiden die toch reeds moeten worden overgelegd om de persoonlijke staat aan te tonen. De geboorte van het kind staande het huwelijk brengt - uitzonderingen daargelaten – met zich mee dat het kind van rechtswege onder het gezag van de beide echtgenoten staat.   Het aldus ter plaatse van de gewone verblijfplaats van het kind van rechtswege ontstane gezag wordt in Nederland erkend en kan worden afgeleid uit de buitenlandse geboorteakte van het kind. Uit die akte blijkt immers dat het kind afstamt van de met elkaar gehuwde ouders.   Ook het kind van een alleenstaande moeder staat doorgaans van rechtswege onder haar gezag.   In deze gevallen wordt ter zake van het gezag over het kind geen nader bewijs verlangd, tenzij er een aanwijzing is dat het gezag niet of niet langer bij beide echtgenoten berust dan wel niet of niet langer bij de alleenstaande moeder.  
### *Wijziging bestaand gezag* 

De erkenning van het vaderschap van een kind van een ongehuwde moeder brengt in sommige, maar zeker niet in alle rechtsstelsels, van rechtswege mee dat het kind mede onder het gezag van de erkenner komt te staan, zonder dat dit gezag noodzakelijkerwijs uit de akte van erkenning of uit de geboorteakte van het kind blijkt.   Daarnaast zijn situaties denkbaar waarin de partner van de moeder het kind niet erkent, maar wel het gezag over het kind verkrijgt door een rechtshandeling, bijvoorbeeld een verklaring ten overstaan van een autoriteit.   In dergelijke gevallen wordt verlangd dat het bestaan van het medegezag van de partner wordt aangetoond door een verklaring van een daartoe bevoegde instantie.   De gezagssituatie van een kind kan na de geboorte ook wijziging ondergaan door de beslissing van een rechter of een andere autoriteit. Het kan gaan om een specifiek op het gezag betrekking hebbende beslissing dan wel om een beslissing houdende ontbinding van het huwelijk, waarbij tevens het kind aan een van de ex-echtgenoten is toegewezen. Betreft het een buitenlandse gezagsbeslissing, dan mag ervan worden uitgegaan dat die beslissing voor erkenning in Nederland in aanmerking komt, indien zij is gegeven door een ter plaatse competente autoriteit en tot stand is gekomen in het land waar het kind ten tijde van de betreffende procedure zijn gewone verblijfplaats had. De betreffende beslissing wordt bij de aanvraag overgelegd.   In sommige landen wordt een gezagsbeslissing ingeschreven in een daartoe bestemd register of op de geboorteakte van het kind vermeld. In dat geval wordt, in de plaats van een afschrift van de beslissing, ook overlegging van een uittreksel uit de geboorteakte of het betreffende register als bewijs geaccepteerd.  
### *Zorgrecht* 

Volgens de Islamitische rechtstraditie houdt de vader na ontbinding van het huwelijk het gezag over zijn kinderen en krijgt de moeder de “hadânah”, het zorgrecht. Het zorgrecht is een minder sterk recht dan het gezagsrecht. Het zorgrecht wordt in het kader van deze paragraaf behandeld als gezag.   In het algemeen wordt ervan uitgegaan dat de moeder het zorgrecht heeft en hoeft dit niet met bescheiden te worden aangetoond. Dit is slechts anders als er tegenbewijs voorhanden is, bijvoorbeeld een schriftelijke verklaring van de vader of de kinderen dat de moeder het zorgrecht niet meer heeft of omdat de moeder is hertrouwd met iemand met wie het kind niet in familierechtelijke betrekking staat, omdat ook dan in de regel het zorgrecht vervalt.   Het is verder mogelijk dat niet de vader of de moeder van het kind, maar een derde met het zorgrecht wordt belast. In dat geval dient dit met bescheiden te worden aangetoond.  
### *Toestemming voor vertrek naar het buitenland van de andere mede met het gezag belaste ouder* 

Er zijn rechtsstelsels die, ingeval er gezamenlijk gezag van de ouders over kinderen bestaat, het vertrek naar het buitenland van de ene ouder met de kinderen afhankelijk stellen van de toestemming van de andere ouder. In die gevallen wordt bij de aanvraag de verklaring, waaruit de toestemming van die andere ouder blijkt, overgelegd, alsmede een kopie van het identiteitsbewijs van die andere ouder, ter verificatie van de handtekening.   Indien de andere ouder, wiens toestemming is vereist, de toestemming niet wil geven, onvindbaar is of overleden, kan toestemming van de daartoe competente buitenlandse instantie daarvoor in de plaats worden gesteld. Die beslissing tot toestemming wordt bij de aanvraag overgelegd.   Bovenstaande regels worden gehanteerd om te voorkomen dat door de Nederlandse overheid wordt meegewerkt aan onrechtmatige onttrekking aan macht en gezag van degene aan wie het rechtmatige gezag over een buitenlands kind toekomt dan wel die dat uitoefent.   Voor systematische overzichten per land van de belangrijkste bepalingen betreffende het personeel statuut van vreemdelingen zij verwezen naar de uitgave Burgerlijke stand en buitenlanders, ISBN 90 6500 3487. Voorts kan de benodigde informatie veelal worden verkregen bij de afdeling Burgerzaken van de gemeente.    
### 5.2.1  

####Adoptiefkinderen en adoptiekinderen

Adoptiefkinderen en adoptiekinderen worden aangemerkt als juridische kinderen in de zin van [artikel 3.14 Vb](../../../../../AMvB/vreemdelingenbesluit/2000/BWBR0011825/README.md). Het verblijf van kinderen die reeds zijn geadopteerd of nog moeten worden geadopteerd, wordt beheerst door de regels betreffende gezinshereniging en gezinsvorming voorzover [artikel 3.26](../../../../../AMvB/vreemdelingenbesluit/2000/BWBR0011825/README.md) en [3.27 Vb](../../../../../AMvB/vreemdelingenbesluit/2000/BWBR0011825/README.md) daar niet op zien (zie B3). In deze paragraaf wordt ingegaan op het vaststellen van de familierechtelijke relatie tussen de adoptie(f)kinderen en de hoofdpersoon op grond van de over te leggen bescheiden. De enkele erkenning van de adoptiebeslissing houdt op zichzelf niet in dat is voldaan aan de voorwaarden voor het verlenen van een verblijfsvergunning in het kader van dit hoofdstuk. Immers naast de erkenning van de familierechtelijke relatie tussen de hoofdpersoon en het adoptie(f)kind dient tevens te zijn voldaan aan de overige voorwaarden voor het verlenen van een verblijfsvergunning voor verblijf bij ouder(s). 
###Adopties

Erkenning van een buitenlandse adoptie is mogelijk op grond van het Haags Adoptieverdrag of op grond van de [Wet conflictenrecht adoptie](../../../../../wet/wet/conflictenrecht/adoptie/BWBR0015330/README.md) (Stb., 2003, 283). Heeft een van de adoptanten het Nederlanderschap, dan is het mogelijk dat het adoptiefkind door de adoptie van rechtswege het Nederlanderschap heeft verkregen. Het navolgende is van toepassing op het geval dat het kind weliswaar bij een in Nederland te erkennen adoptie is geadopteerd, maar (nog) niet het Nederlanderschap heeft verkregen.   
### 5.2.1.1  

####Verdragsadopties

Een buitenlandse adoptie wordt erkend wanneer die adoptie is geschied overeenkomstig het Haags Adoptieverdrag. Het Haags adoptieverdrag is, behalve door Nederland (het Koninkrijk in Europa), ook bekrachtigd door: Albanië, Andorra, Armenië, Australië, Azerbeidzjan, Belarus, België, Belize, Bolivia, Brazilië, Bulgarije, Burkina Faso, Burundi, Cambodja, Canada, Chili, China, Colombia, Costa Rica, Cuba, Cyprus, Denemarken, Dominicaanse Republiek, Duitsland, El Salvador, Ecuador, Estland, Filipijnen, Finland, Frankrijk, Guatemala, Georgië, Guinee, Hongarije, IJsland, India, Israël, Italië, Kenia, Letland, Liechtenstein, Litouwen, Luxemburg, (de voormalige Joegoslavische Republiek) Macedonië, Madagaskar, Mali, Malta, Mauritius, Mexico, Moldavië, Monaco, Mongolië, Nieuw-Zeeland, Noorwegen, Oostenrijk, Panama, Paraguay, Peru, Polen, Portugal, Roemenië, San Marino, Seychellen, Slovenië, Slowakije, Spanje, Sri Lanka, Thailand, Turkije, Tsjechië, Uruguay, Venezuela, Verenigd Koninkrijk, Verenigde Staten van Amerika, IJsland, Zuid-Afrika, Zweden en Zwitserland. Het meest actuele overzicht van landen is te vinden op de website van The Hague Conference on Private International Law (hcch). Adoptiebeslissingen, gegeven in een van deze verdragslanden, worden door de andere verdragslanden erkend, indien een verklaring wordt overgelegd waaruit blijkt dat die adoptiebeslissing conform dat verdrag heeft plaatsgevonden. Dat is een verklaring van conformiteit ex artikel 23 Haags Adoptieverdrag, afkomstig van de bevoegde autoriteit van de staat waar de adoptie heeft plaatsgevonden. Het kan daarbij gaan om interlandelijke adopties waarbij de Nederlandse autoriteiten betrokken zijn geweest, maar dat is niet vereist. Het kan ook gaan om een adoptiebeslissing van verdragsland A waarbij verdragsland B als staat van opvang heeft gefungeerd. Een dergelijke verdragsadoptie wordt in Nederland erkend, mits de vereiste verklaring van conformiteit is overgelegd. Let op: Nederland heeft bezwaar gemaakt tegen de toetreding tot het Haags Adoptieverdrag door Armenië, Cambodja en Guatemala. Adoptiebeslissingen, gegeven in één van deze verdragslanden, worden niet erkend door Nederland. Het Haags Adoptieverdrag is alleen van toepassing als de aanvraag om een beginseltoestemming is ingediend op of na de datum waarop zowel Nederland (1 oktober 1998) als het land van herkomst partij zijn geworden. In geval van bijvoorbeeld China en de Dominicaanse Republiek, geldt dat adoptiebeslissingen gegeven in één van deze verdragslanden alleen naar Nederlands internationaal privaatrecht erkend worden indien de beginseltoestemming op of na 1 januari 2006 is aangevraagd. Bij een dergelijke aanvraag ontvangt men een BKA nummer. Aan dit nummer is te zien in welk jaar en welk kwartaal daarvan de aanvraag is ingediend. Landen die het verdrag hebben ondertekend maar nog niet hebben bekrachtigd zijn: Ierland, Nepal en Rusland. Adoptiebeslissingen, gegeven door deze landen, worden niet op grond van het Verdrag erkend.    
### 5.2.1.2  

####Niet-verdragsadopties

De erkenning van een adoptiebeslissing die is gegeven in een niet-verdragsland, wordt beheerst door de Nederlandse internationaal privaatrechtelijke conflictregels aangaande adoptie. Op 1 januari 2004 is de [Wet conflictenrecht adoptie](../../../../../wet/wet/conflictenrecht/adoptie/BWBR0015330/README.md) inwerking getreden (Wet van 3 juli 2003, Stb. 283). De [artikelen 6](../../../../../wet/wet/conflictenrecht/adoptie/BWBR0015330/README.md) en [7](../../../../../wet/wet/conflictenrecht/adoptie/BWBR0015330/README.md) bepalen de omstandigheden waaronder een adoptiebeslissing in de Nederlandse rechtsorde kan worden erkend. Erkenning op grond van de [Wet conflictenrecht adoptie](../../../../../wet/wet/conflictenrecht/adoptie/BWBR0015330/README.md) is alleen mogelijk indien de buitenlandse adoptie tot stand is gekomen (d.w.z. kracht van gewijsde heeft gekregen) op of na 1 januari 2004. Ingevolge [artikel 6 Wet conflictenrecht adoptie](../../../../../wet/wet/conflictenrecht/adoptie/BWBR0015330/README.md), komt adoptie voor erkenning in aanmerking indien de adoptiefouders of het kind of beiden, ten tijde van het verzoek tot adoptie en de uitspraak, hun gewone verblijfplaats hadden in de staat waar de beslissing tot stand is gekomen, en deze is uitgesproken door een ter plaatse bevoegde autoriteit. Erkenning wordt onthouden indien aan de beslissing geen behoorlijk onderzoek of behoorlijke rechtspleging is voorafgegaan of, in geval niet zowel de adoptiefouders als het kind hun gewone verblijfsplaats hadden in de staat waar de beslissing is tot stand gekomen, indien de beslissing niet is erkend in die staat. Aan de beslissing wordt in ieder geval erkenning onthouden indien de beslissing kennelijk op een schijnhandeling betrekking heeft of kennelijk in strijd met de openbare orde zou zijn. Van kennelijke strijd met de openbare orde is, ingevolge [artikel 6, vierde lid, Wet conflictenrecht adoptie](../../../../../wet/wet/conflictenrecht/adoptie/BWBR0015330/README.md), geen sprake indien daarop een ander recht dan uit de [Wet conflictenrecht adoptie](../../../../../wet/wet/conflictenrecht/adoptie/BWBR0015330/README.md) zou volgen, is toegepast. Een in het kader van dit hoofdstuk veel voorkomende situatie – die van de in Nederland wonende hoofdpersoon die een buitenlandse adoptiebeslissing overlegt – wordt bestreken door [artikel 7 van de Wet conflictenrecht adoptie](../../../../../wet/wet/conflictenrecht/adoptie/BWBR0015330/README.md). Het eerste lid van dit artikel bevat voor de hoofdpersoon die zowel ten tijde van het verzoek tot adoptie als ten tijde van de adoptie-uitspraak zijn gewone verblijfsplaats in Nederland had de belangrijke voorwaarde dat aan de bepalingen van de [Wobka](../../../../../wet/wet/opneming/buitenlandse/pleegkinderen/BWBR0004447/README.md) moet zijn voldaan (zie B3/2.3). Op grond van het tweede lid van [artikel 7 Wet conflictenrecht adoptie](../../../../../wet/wet/conflictenrecht/adoptie/BWBR0015330/README.md) dient in de door het eerste lid bestreken gevallen de Nederlandse rechter vast te stellen of aan de daar genoemde voorwaarden voor erkenning is voldaan. Om vast te kunnen stellen of op grond van de buitenlandse adoptiebeslissing een familierechtelijke relatie bestaat tussen de hoofdpersoon en het adoptie(f)kind zal bij het indienen van een aanvraag in het kader van gezinshereniging of gezinsvorming dus naast de op de in B2/8 beschreven wijze gelegaliseerde buitenlandse adoptiebeslissing tevens de beslissing van de Nederlandse rechter moeten worden overgelegd.       
### 5.3  

####Gelegaliseerde akten

De familierechtelijke relatie tot degene bij wie verblijf wordt beoogd, wordt door middel van officiële gelegaliseerde bescheiden aangetoond, tenzij een van de uitzonderingen genoemd in B2/8 van toepassing is. Dat is ook het geval, indien de vreemdeling zich er op beroept dat aan alle voorwaarden van [artikel 3.13 tot en met 3.22 Vb](../../../../../AMvB/vreemdelingenbesluit/2000/BWBR0011825/README.md) wordt voldaan.    
### 5.4  

####Feitelijk behoren tot het gezin

Ingevolge [artikel 3.14, tweede lid, onder c, Vb](../../../../../AMvB/vreemdelingenbesluit/2000/BWBR0011825/README.md) wordt de verblijfsvergunning verleend, indien het kind feitelijk behoort en reeds in het buitenland feitelijk behoorde tot het gezin van de in Nederland wonende ouder(s) bij wie verblijf wordt beoogd. De gezinsband moet reeds in het buitenland hebben bestaan en het kind moet gaan samenwonen met de ouder(s).   De aanvraag wordt afgewezen, indien het kind niet feitelijk behoort en reeds in het buitenland behoorde tot het gezin van de in Nederland wonende ouder(s) bij wie verblijf wordt beoogd.   Voor de invulling van het begrip feitelijke gezinsband in zaken waarin minderjarige biologische of juridische kinderen bij een in Nederland verblijvende ouder verblijf vragen, wordt aangesloten bij het begrip familie- en gezinsleven in de zin van artikel 8 EVRM.   Het gezinsleven tussen ouders en kinderen in de zin van artikel 8 EVRM eindigt slechts in zeer uitzonderlijke situaties. Ook indien men niet samenwoont of maar heel kort heeft samengewoond, of er in een periode weinig of geheel geen contact is geweest, zijn er andere zwaarwegende feiten nodig om het gezinsleven als beëindigd te kunnen aanmerken. De enkele ondertoezichtstelling of uithuisplaatsing van het kind beëindigt bijvoorbeeld niet het gezinsleven.   Indien sprake is van gezinsleven in de zin van artikel 8 EVRM wordt aangenomen dat een biologisch of juridisch kind feitelijk behoort en reeds in het buitenland behoorde tot het gezin van de ouder(s).   Indien sprake is van één of meer van de volgende genoemde omstandigheden wordt, in uitzondering op het vorenstaande, aangenomen dat een kind niet langer feitelijk behoort tot het gezin van de ouder(s): 

* het kind gaat zelfstandig wonen en in eigen onderhoud voorzien;  

* het kind vormt een zelfstandig gezin door het aangaan van een huwelijk of een relatie;  

* het kind is belast met de zorg voor buitenhuwelijkse kinderen.     Ingeval het kind zelf de zorg heeft voor afhankelijke gezinsleden, onder wie (buitenechtelijke) kinderen, is dit alleen een reden om aan te nemen dat het niet langer feitelijk behoort tot het gezin van de ouder(s), indien daarnaast sprake is van één van de eerste twee hiervóór genoemde omstandigheden.   Met de genoemde uitzonderingsgevallen is duidelijk gemaakt dat er omstandigheden kunnen zijn, waarin geoordeeld kan worden dat het kind niet (meer) feitelijk behoort tot het gezin van de ouder(s). In de eerste twee genoemde omstandigheden kan worden aangenomen dat het kind een zekere mate van zelfstandigheid heeft bereikt. In deze gevallen komt aan de handhaving van een restrictief vreemdelingenbeleid meer gewicht toe dan aan het individuele belang van het kind om zich alsnog bij zijn ouder(s) in Nederland te voegen. De zorg voor afhankelijke gezinsleden, onder wie (buitenechtelijke) kinderen, kan uitsluitend tot het oordeel leiden dat het kind niet feitelijk behoort tot het gezin van de ouder(s), indien het kind daarnaast zelfstandig woont en in eigen onderhoud voorziet, óf door het aangaan van een huwelijk of een relatie een zelfstandig gezin heeft gevormd.    
### 5.4.1  

####Minderjarige kinderen/verruimde gezinshereniging

Bepalend voor de vraag of aan bovengenoemd beleid of aan het beleid inzake verruimde gezinshereniging moet worden getoetst, is de leeftijd van het kind op de datum aanvraag om gezinshereniging. Als bijvoorbeeld een kind op 16-jarige leeftijd is achtergelaten en twee jaar daarna de aanvraag om gezinshereniging wordt ingediend, geldt het beleid inzake verruimde gezinshereniging.     
### 5.4.2  

####Ondertekening verklaring door kinderen vanaf vijftien jaar

Het kind van vijftien jaar of ouder toont aan dat het niet de zorg heeft voor (buitenhuwelijkse) kinderen door ondertekening van de daartoe strekkende verklaring. Dat vormt geen onweerlegbaar bewijs. Indien naderhand blijkt dat de verklaring ten onrechte is ondertekend, worden daaraan verblijfsrechtelijke gevolgen verbonden. Het kind dat de verklaring niet naar waarheid kan ondertekenen, verstrekt daarover gegevens die bij de beoordeling van de feitelijke gezinsband worden betrokken.      
### 5.5  

####Minderjarigheid

De verblijfsvergunning wordt niet in het kader van gezinshereniging verleend, indien het kind naar Nederlands recht meerderjarig is. Dat betekent dat geen verblijf wordt toegestaan aan het kind dat de achttienjarige leeftijd heeft bereikt, gehuwd is (geweest), een geregistreerd partnerschap is aangegaan of door de kantonrechter in het belang van moeder en kind meerderjarig is verklaard met toepassing van [artikel 1:253 ha Burgerlijk Wetboek](../../../../../wet/burgerlijk/wetboek/boek/1/BWBR0002656/README.md). Op het vereiste van minderjarigheid zijn twee uitzonderingen. Dat laat onverlet de mogelijkheid dat verblijf kan worden aanvaard in het kader van verruimde gezinshereniging (B2/6).    
### 5.5.1  

####Minderjarigheid en militaire dienst

Als beleidsregel geldt dat de aanvraag niet wordt afgewezen om de enkele reden dat het kind de achttienjarige leeftijd heeft bereikt, indien: 

– het kind in het land van herkomst is achtergebleven in verband met de vervulling van de militaire dienstplicht;  

– hij op het tijdstip waarop de andere gezinsleden naar Nederland vertrokken de leeftijd van achttien jaar nog niet had bereikt; en  

– de aanvraag binnen zes maanden na het ontslag uit militaire dienst is ontvangen.     De datum van het ontslag uit militaire dienst wordt aangetoond door middel van officiële, gelegaliseerde bescheiden.     
### 5.5.2  

####Bepaling van de geboortedatum

De geboortedatum van het minderjarige kind moet vast staan op grond van gelegaliseerde officiële documenten afgegeven door de bevoegde autoriteiten van het land van herkomst. Indien van een vreemdeling uitsluitend het geboortejaar bekend is, wordt de geboortedatum bepaald op 1 juli. Is naast het geboortejaar alleen de geboortemaand bekend, dan wordt als geboortedatum aangenomen de zestiende van de desbetreffende maand.     
### 5.5.3  

####Correctie van de geboortedatum

Het kan zich voordoen dat van een vreemdeling die voor gezinshereniging naar Nederland is gekomen de bij de gemeente en IND bekende geboortedatum door de autoriteiten van het land van herkomst blijkt te zijn gecorrigeerd. Nederlandse overheidsinstanties zijn in beginsel gehouden een in het buitenland door een beslissing van een daartoe bevoegde rechterlijke autoriteit tot stand gekomen correctie van een geboortedatum in een stuk van de burgerlijke stand te erkennen. Indien de ambtenaar van de burgerlijke stand of de ambtenaar burgerzaken/publiekszaken van de gemeente waar de vreemdeling woon- of verblijfplaats heeft, op grond hiervan overgaat tot correctie van de geboortedatum van de vreemdeling, meldt hij dit via een GBA-bericht aan de IND. Indien hij daarentegen niet overgaat tot deze correctie en er gerede twijfel mogelijk is aan de juistheid van de door de autoriteiten in het land van herkomst gecorrigeerde geboortedatum van de vreemdeling, dan zal dit bij de behandeling door de IND van de aanvraag nader worden onderzocht. Daartoe dient te worden beschikt over een kopie van de door de vreemdeling overgelegde documenten met betrekking tot de correctie van de geboortedatum.      
### 5.6  

####Verblijfsstatus van de hoofdpersoon

Op grond van [artikel 3.15 Vb](../../../../../AMvB/vreemdelingenbesluit/2000/BWBR0011825/README.md) wordt de verblijfsvergunning verleend, indien de hoofdpersoon in Nederland verblijft als: 

– Nederlander;  

– gemeenschapsonderdaan;  

– Turks onderdaan die verblijfsrecht ontleent aan het Associatiebesluit 1/80; of  

– houder van een verblijfsvergunning (asiel of regulier, voor bepaalde tijd of onbepaalde tijd), tenzij de hoofdpersoon houder is van een verblijfsvergunning regulier voor bepaalde tijd: 

* onder een beperking verband houdend met uitwisseling, verblijf als au pair of verblijf als amv;  

* die met toepassing van [artikel 3.4, derde lid, Vb](../../../../../AMvB/vreemdelingenbesluit/2000/BWBR0011825/README.md) is verleend en de houder een verblijfsrecht geeft van tijdelijke aard in de zin van [artikel 3.5 Vb](../../../../../AMvB/vreemdelingenbesluit/2000/BWBR0011825/README.md). Het gaat hierbij om tijdelijke regelingen op grond waarvan de hoofdpersoon gedurende slechts een korte tijd in Nederland mag verblijven.        
### 5.7  

####Polygamie

Ingevolge [artikel 3.16 Vb](../../../../../AMvB/vreemdelingenbesluit/2000/BWBR0011825/README.md) wordt, zolang de ouder met meer dan één andere persoon tegelijkertijd door een huwelijk of een partnerschap is verbonden, de verblijfsvergunning slechts verleend aan één echtgenoot, geregistreerd partner of partner tegelijkertijd, alsmede aan de uit die vreemdeling geboren minderjarige kinderen. Ook indien de in Nederland verblijvende hoofdpersoon met een andere man of vrouw duurzaam samenleeft, komen de wettelijke echtgenote of partner alsmede eventuele gezinsleden niet voor een verblijfsvergunning in aanmerking. Indien de polygame situatie is beëindigd, bijvoorbeeld door overlijden of door een echtscheiding die naar Nederlands internationaal privaatrecht is erkend, staat de vroegere polygame situatie niet aan verlening van de verblijfsvergunning in de weg.    
### 5.8  

####Samenwoning

Ingevolge [artikel 3.17 Vb](../../../../../AMvB/vreemdelingenbesluit/2000/BWBR0011825/README.md) wordt de verblijfsvergunning verleend indien het minderjarige kind en de hoofdpersoon (gaan) samenwonen.    
### 5.9  

####Openbare orde beleid

De verblijfsvergunning wordt ingevolge [artikel 3.20 Vb](../../../../../AMvB/vreemdelingenbesluit/2000/BWBR0011825/README.md) verleend indien de vreemdeling geen gevaar vormt voor de openbare orde en nationale veiligheid. De [artikelen 3.77](../../../../../AMvB/vreemdelingenbesluit/2000/BWBR0011825/README.md) en [3.78 Vb](../../../../../AMvB/vreemdelingenbesluit/2000/BWBR0011825/README.md) zijn van toepassing (zie B1/4.4). Op grond van [artikel 3.103 Vb](../../../../../AMvB/vreemdelingenbesluit/2000/BWBR0011825/README.md), wordt de aanvraag, indien deze is ontvangen vóór 15 februari 2005, getoetst aan [artikel 3.20 Vb](../../../../../AMvB/vreemdelingenbesluit/2000/BWBR0011825/README.md), zoals dat luidde vóór die datum. [Artikel 3.20 Vb](../../../../../AMvB/vreemdelingenbesluit/2000/BWBR0011825/README.md) luidde voor 15 februari 2005: De verblijfsvergunning wordt niet verleend indien de vreemdeling een gevaar vormt voor de openbare orde of nationale veiligheid. In afwijking hiervan wordt de aanvraag, ingediend door het kind van een Nederlander, van een houder van de verblijfsvergunning (asiel of regulier) voor onbepaalde tijd, of van een houder van een verblijfsvergunning asiel voor bepaalde tijd, afgewezen wegens gevaar voor de openbare orde, indien dat kind: 

– bij onherroepelijk geworden rechterlijk vonnis wegens een misdrijf, waartegen een gevangenisstraf van drie jaren of meer is bedreigd, is veroordeeld tot een langdurige gevangenisstraf, of hem een langdurige vrijheidsontnemende maatregel is opgelegd;  

– bij onherroepelijk geworden rechterlijk vonnis wegens een misdrijf, waartegen een gevangenisstraf van drie jaren of meer is bedreigd, is veroordeeld tot een taakstraf en de rechter een langdurige vervangende hechtenis heeft vastgesteld voor het geval de veroordeelde de taakstraf niet naar behoren verricht; of  

– bij herhaling wegens misdrijf is veroordeeld tot een gevangenisstraf of een taakstraf, of aan hem een vrijheidsbenemende maatregel is opgelegd.   Onder langdurig wordt hier verstaan een periode van zes maanden of langer.    
### 5.10  

####Middelen

De verblijfsvergunning wordt ingevolge [artikel 3.22, eerste lid, Vb](../../../../../AMvB/vreemdelingenbesluit/2000/BWBR0011825/README.md) in ieder geval verleend indien de hoofdpersoon duurzaam en zelfstandig beschikt over een inkomen dat ten minste gelijk is aan het toepasselijke normbedrag als bedoeld in [artikel 3.74, eerste lid, onder a, Vb](../../../../../AMvB/vreemdelingenbesluit/2000/BWBR0011825/README.md), of [artikel 3.19, tweede lid, VV](../../../../../ministeriele-regeling/voorschrift/vreemdelingen/2000/BWBR0012002/README.md). Deze inkomensnorm geldt als een referentiebedrag en niet als minimuminkomen waaronder geen gezinshereniging wordt toegestaan zonder enige concrete beoordeling van de situatie van de aanvrager. 
###Vrijstellingen

In afwijking van de voorgaande alinea wordt de aanvraag niet afgewezen wegens onvoldoende, niet duurzame of niet zelfstandige middelen van bestaan, indien de hoofdpersoon verblijf heeft op grond van de regeling in B9, of indien de hoofdpersoon: 

* 65 jaar of ouder is (zie [artikel 3.22, tweede lid, Vb](../../../../../AMvB/vreemdelingenbesluit/2000/BWBR0011825/README.md));  

* naar het oordeel van de Minister blijvend en volledig arbeidsongeschikt is (zie artikel 3.22, tweede lid, Vb en B2/2.10 onder ad b);  

* blijvend niet in staat is aan de plicht tot arbeidsinschakeling te voldoen (zie [artikel 3.13, tweede lid, Vb](../../../../../AMvB/vreemdelingenbesluit/2000/BWBR0011825/README.md) en B2/2.10 onder ad c).    
###Gezinslid van houder verblijfsvergunning asiel bepaalde tijd

De aanvraag wordt ingevolge [artikel 3.22, derde lid, Vb](../../../../../AMvB/vreemdelingenbesluit/2000/BWBR0011825/README.md) niet afgewezen wegens onvoldoende, niet duurzame of niet zelfstandige middelen van bestaan, indien: 

1. deze aanvraag is ingediend binnen drie maanden nadat aan de hoofdpersoon een verblijfsvergunning asiel voor bepaalde tijd is verleend, en  

2. gezinshereniging niet mogelijk is in een derde land waarmee de vreemdeling of de hoofdpersoon bijzondere banden heeft (zie in dit verband B2/2.10).    
###Meetellen gezinsinkomen bij nareizende (voor-)kinderen

In [artikel 3.22, eerste lid, Vb](../../../../../AMvB/vreemdelingenbesluit/2000/BWBR0011825/README.md) is neergelegd dat de verblijfsvergunning wordt verleend, indien de hoofdpersoon duurzaam en zelfstandig beschikt over een inkomen als bedoeld in [artikel 3.74, eerste lid, onder a, Vb](../../../../../AMvB/vreemdelingenbesluit/2000/BWBR0011825/README.md), en een garantstelling heeft ondertekend, voor zover de vreemdeling als partner van die persoon wil verblijven. In het [Vb](../../../../../AMvB/vreemdelingenbesluit/2000/BWBR0011825/README.md) is derhalve geen verplichting neergelegd om de inkomsten van anderen dan de hoofdpersoon mee te tellen bij de berekening van de bestaansmiddelen. Echter, als de hoofdpersoon (de biologische of juridische ouder bij wie de vreemdeling verblijf beoogt) een naar Nederlands internationaal privaatrecht geldig huwelijk of een in Nederland geregistreerd partnerschap is aangegaan, dan wel een relatie onderhoudt in de zin van [artikel 3.14, aanhef en onder b, Vb](../../../../../AMvB/vreemdelingenbesluit/2000/BWBR0011825/README.md) met een persoon die rechtmatig verblijf heeft als bedoeld in [artikel 8, onder a tot en met e, dan wel l, Vw](../../../../../wet/vreemdelingenwet/2000/BWBR0011823/README.md), dan wel Nederlander is, kan het duurzame, zelfstandig verworven inkomen van die persoon – mits deze samenwoont met de hoofdpersoon – worden meegeteld bij de berekening van de bestaansmiddelen. In deze gevallen zijn de middelen van bestaan voldoende, indien het gezamenlijke inkomen ten minste gelijk is aan het normbedrag als bedoeld in [artikel 3.74, eerste lid, onder a, Vb](../../../../../AMvB/vreemdelingenbesluit/2000/BWBR0011825/README.md). Daarbij geldt als aanvullende voorwaarde dat, tenzij de bovenbedoelde partner, geregistreerde partner of huwelijkspartner biologisch of juridisch ouder van de vreemdeling is, deze een garantstelling moet hebben ondertekend. Opgemerkt zij nog, dat de omstandigheid dat de hoofdpersoon in gezinsverband leeft met een (geregistreerde of huwelijks-)partner, niet afdoet aan de omstandigheid dat de hoofdpersoon mogelijk aanspraak kan maken op de vrijstellingen bedoeld in [artikel 3.22, tweede lid, Vb](../../../../../AMvB/vreemdelingenbesluit/2000/BWBR0011825/README.md), dan wel de onder c vermelde vrijstelling. Als het gaat om (voor-)kinderen die verblijf beogen bij hun juridische of biologische ouder, die op zijn beurt verblijf beoogt bij een derde (die dan de hoofdpersoon van de ouder is), dan geldt het volgende. In die gevallen wordt de aanvraag tot het verlenen van de verblijfsvergunning niet afgewezen omdat niet duurzaam en zelfstandig over voldoende middelen van bestaan wordt beschikt, indien door degene bij wie de juridische of biologische ouder verblijf beoogt, duurzaam en zelfstandig wordt beschikt over voldoende middelen van bestaan óf indien deze persoon is vrijgesteld van het middelenvereiste op grond van één van de hierboven genoemde vrijstellingsgronden. Vorenstaande geldt ook indien de hoofdpersoon (dus de biologische of juridische ouder) inmiddels rechtmatig verblijf heeft als bedoeld in de [Vw](../../../../../wet/vreemdelingenwet/2000/BWBR0011823/README.md), dan wel Nederlander is.    
### 5.10.1  

####Middelen: overgangsrecht per 1 november 2004

Op grond van [artikel 3.103 Vb](../../../../../AMvB/vreemdelingenbesluit/2000/BWBR0011825/README.md) wordt de aanvraag getoetst aan het recht dat gold op het tijdstip waarop de aanvraag is ontvangen, tenzij uit de [Vw](../../../../../wet/vreemdelingenwet/2000/BWBR0011823/README.md) anders voortvloeit, of het recht dat geldt op het tijdstip waarop de beschikking wordt gegeven, gunstiger is. Het recht dat vóór 1 november 2004 gold luidde: De verblijfsvergunning wordt niet verleend indien de hoofdpersoon niet duurzaam en zelfstandig beschikt over een netto-inkomen dat ten minste gelijk is aan de bijstandsnorm voor echtparen/gezinnen. In afwijking hiervan wordt de aanvraag niet afgewezen wegens het ontbreken van voldoende middelen van bestaan, indien de hoofdpersoon: 

– zevenenvijftigeneenhalf jaar of ouder is;  

– naar het oordeel van de Minister blijvend en volledig arbeidsongeschikt is; of  

– als alleenstaande ouder de zorg heeft over een kind jonger dan vijf jaar dat rechtmatig verblijf in Nederland heeft als bedoeld in [artikel 8, onder a tot en met e, dan wel l, Vw](../../../../../wet/vreemdelingenwet/2000/BWBR0011823/README.md), dan wel Nederlander is.   Ad b. Ten aanzien van de vrijstellingsgrond wordt verwezen naar B2/2.10 onder ad b. Ad c. Ten aanzien van deze vrijstellingsgrond wordt verwezen naar B2/2.10.1 onder ad c. In aanvulling daarop gold het volgende: 
###Meetellen gezinsinkomen bij nareizende (voor-)kinderen

In [artikel 3.22 Vb](../../../../../AMvB/vreemdelingenbesluit/2000/BWBR0011825/README.md) is neergelegd dat de verblijfsvergunning wordt verleend, indien de hoofdpersoon duurzaam en zelfstandig beschikt over een netto-inkomen als bedoeld in [artikel 3.74, onder a, Vb](../../../../../AMvB/vreemdelingenbesluit/2000/BWBR0011825/README.md), en een garantstelling heeft ondertekend, voor zover de vreemdeling als partner van die persoon wil verblijven. In het [Vb](../../../../../AMvB/vreemdelingenbesluit/2000/BWBR0011825/README.md) is derhalve geen verplichting neergelegd om de inkomsten van anderen dan de hoofdpersoon mee te tellen bij de berekening van de bestaansmiddelen. Echter, als de hoofdpersoon (de biologische of juridische ouder bij wie de vreemdeling verblijf beoogt) een naar Nederlands internationaal privaatrecht geldig huwelijk of een in Nederland geregistreerd partnerschap is aangegaan, dan wel een relatie onderhoudt in de zin van [artikel 3.14, aanhef en onder b, Vb](../../../../../AMvB/vreemdelingenbesluit/2000/BWBR0011825/README.md) met een persoon die rechtmatig verblijf heeft als bedoeld in [artikel 8, onder a tot en met e, dan wel l Vw](../../../../../wet/vreemdelingenwet/2000/BWBR0011823/README.md), dan wel Nederlander is, kan het duurzame, zelfstandig verworven netto-inkomen van die persoon worden meegeteld bij de berekening van de bestaansmiddelen. In deze gevallen zijn de middelen van bestaan voldoende, indien het gezamenlijke netto-inkomen gelijk is aan de bijstandsnorm als bedoeld in [artikel 21, aanhef en onder c, Wwb](../../../../../wet/wet/werk/en/bijstand/BWBR0015703/README.md) voor de categorie echtparen en gezinnen. Daarbij geldt als aanvullende voorwaarde dat, tenzij de bovenbedoelde partner, geregistreerde partner of huwelijkspartner biologisch of juridisch ouder van de vreemdeling is, deze een garantstelling moet hebben ondertekend. Opgemerkt zij nog, dat de omstandigheid dat de hoofdpersoon in gezinsband leeft met een (geregistreerde of huwelijks-)partner, niet afdoet aan de omstandigheid dat de hoofdpersoon mogelijk aanspraak kan maken op de vrijstellingen bedoeld in [artikel 3.22, tweede lid, aanhef en onder a en b, Vb](../../../../../AMvB/vreemdelingenbesluit/2000/BWBR0011825/README.md), zoals dat luidde tot 1 november 2004.    
### 5.10.2  

####Middelen: overgangsrecht ex [artikel 116 Vw](../../../../../wet/vreemdelingenwet/2000/BWBR0011823/README.md)

Ingevolge [artikel 116 Vw](../../../../../wet/vreemdelingenwet/2000/BWBR0011823/README.md) blijven de inkomenseisen als bedoeld in [artikel 16, eerste lid, onder c](../../../../../wet/vreemdelingenwet/2000/BWBR0011823/README.md), en [artikel 18, eerste lid, onder d, Vw](../../../../../wet/vreemdelingenwet/2000/BWBR0011823/README.md) gedurende drie jaren na het tijdstip van inwerkingtreding van de [Vw](../../../../../wet/vreemdelingenwet/2000/BWBR0011823/README.md) buiten toepassing op Nederlanders en vreemdelingen die op 1 april 2001 waren toegelaten. In plaats daarvan blijft het recht zoals het gold voor het tijdstip van inwerkingtreding van de [Vw](../../../../../wet/vreemdelingenwet/2000/BWBR0011823/README.md) van toepassing. Dit heeft gevolgen voor het toepasselijke middelenvereiste, indien verblijf in Nederland wordt beoogd voor gezinshereniging of gezinsvorming bij een: 

– Nederlander (ongeacht of deze reeds op 1 april 2001 Nederlander was of voor 1 april 2004 Nederlander is geworden);  

– vreemdeling, die op 1 april 2001 op grond van de [Vw](../../../../../wet/vreemdelingenwet/2000/BWBR0011823/README.md) (oud) was toegelaten (dat wil zeggen: toegelaten als vluchteling, houder van een vergunning tot vestiging, houder van een vergunning tot verblijf, een vergunning tot verblijf als asielgerechtigde of een voorwaardelijke vergunning tot verblijf);  

– vreemdeling, aan wie bij beschikking van op of na 1 april 2004 op grond van de [Vw](../../../../../wet/vreemdelingenwet/2000/BWBR0011823/README.md) in het bezit is gesteld van een verblijfsvergunning regulier of asiel, waarvan de ingangsdatum ligt vóór 1 april 2004.   Op hen blijft tot 1 april 2004 het recht van toepassing dat gold vóór 1 april 2001, voorzover dat gunstiger is dan het recht dat gold op 1  april 2001. [Artikel 116 Vw](../../../../../wet/vreemdelingenwet/2000/BWBR0011823/README.md) was van toepassing op alle drie eisen (zelfstandigheid, duurzaamheid en hoogte) waaraan de inkomsten van de hoofdpersoon moesten voldoen, alsook op eventuele vrijstellingen. Dit betekent dat in zaken die vallen onder de overgangsrechtelijke bepaling van [artikel 116 Vw](../../../../../wet/vreemdelingenwet/2000/BWBR0011823/README.md) bij de toets aan het middelenvereiste het recht, zoals dat was neergelegd in de Vc (oud), op alle onderdelen onverkort moet worden toegepast. Aangezien de invulling van het middelenvereiste in het oude recht geheel was neergelegd in beleidsregels (en niet, zoals thans het geval is, goeddeels in algemeen verbindende voorschriften), is in de betreffende categorie zaken de inherente afwijkingsbevoegdheid onverkort van toepassing op alle onderdelen van het middelenvereiste. Overigens werd ook onder het oude recht aan het middelenvereiste strak de hand gehouden. 
###Werking overgangsrecht verblijfgever van de hoofdpersoon

Als het gaat om (voor-)kinderen die verblijf beogen bij hun juridische of biologische ouder, die op zijn beurt verblijf beoogt bij een derde (die dan de hoofdpersoon van de ouder is), dan geldt het volgende. In die gevallen wordt de aanvraag tot het verlenen van de verblijfsvergunning niet afgewezen omdat niet wordt beschikt over duurzame, zelfstandig verworven voldoende middelen van bestaan indien door de degene bij wie de juridische of biologische ouder verblijf beoogt, duurzaam wordt beschikt over zelfstandig verworven middelen van bestaan, waarbij de inkomsten ten minste even hoog moeten zijn als het normbedrag waarover degene bij wie de biologische of juridische ouder verblijf beoogt, dient te beschikken. Vorenstaande geldt ook indien de hoofdpersoon (dus de biologische of juridische ouder) inmiddels rechtmatig verblijf heeft als bedoeld in de [Vw](../../../../../wet/vreemdelingenwet/2000/BWBR0011823/README.md), dan wel Nederlander is. 
###Zelfstandigen

In [A4/4.2.1](../../../../../circulaire/vreemdelingencirculaire/2000/(a)/BWBR0012287/README.md) (oud) stond opgenomen dat middelen van bestaan als duurzaam worden aangemerkt indien deze voor de periode van één jaar beschikbaar zijn. Ten aanzien van de vraag onder welke omstandigheden werd aangenomen dat middelen van bestaan voor de periode van één jaar beschikbaar zouden zijn, bestond een bestendige gedragslijn, waarbij een vergelijking gemaakt werd over de inkomenspositie in de periode voorafgaand aan de indiening van de aanvraag. Op deze wijze kon inzicht worden verkregen in de ontwikkeling van de inkomenspositie, een inzicht dat noodzakelijk was voor de bepaling van de mate van duurzaamheid van de inkomsten. In [A4/4.2.1](../../../../../circulaire/vreemdelingencirculaire/2000/(a)/BWBR0012287/README.md) (oud) werd niet vermeld over welke periode voorafgaand aan de indiening van de aanvraag vorenbedoelde vergelijking werd gemaakt. Met het oog op de eenheid van uitvoering wordt zo veel als mogelijk aansluiting gezocht bij de termijn van anderhalf jaar die in het huidige beleid geldt. Hierbij geldt echter nadrukkelijk dat – waar [artikel 3.20 VV](../../../../../ministeriele-regeling/voorschrift/vreemdelingen/2000/BWBR0012002/README.md) geen mogelijkheid biedt om op grond van [artikel 4:84 Awb](../../../../../wet/algemene/wet/bestuursrecht/BWBR0005537/README.md) af te wijken – onder vigeur van het recht zoals dat gold vóór inwerkingtreding van de [Vw](../../../../../wet/vreemdelingenwet/2000/BWBR0011823/README.md) wel gebruik kan worden gemaakt van de bevoegdheid om op die grond af te wijken van het beleid. 
###Het toepasselijk overgangsrecht, indien de hoofdpersoon 18 tot 23 jaar is

De aanvraag wordt niet afgewezen op de enkele grond dat de hoofdpersoon niet beschikt over voldoende zelfstandige middelen van bestaan, indien deze op de datum waarop de aanvraag is ontvangen 18 jaar of ouder, maar jonger dan 23 jaar is en 

– een zelfstandig inkomen uit arbeid verwerft van ten minste 32 uur per week, ongeacht de hoogte van dat inkomen; of  

– ten minste 70% van het netto-normbedrag voor echtparen/gezinnen in de zin van de [Wwb](../../../../../wet/wet/werk/en/bijstand/BWBR0015703/README.md) verdient.   Deze middelen van bestaan worden, conform de hoofdregel, als duurzaam beschouwd indien deze voor een periode van nog ten minste één jaar beschikbaar zijn. Het netto-normbedrag voor echtparen/gezinnen in de zin van de [Wwb](../../../../../wet/wet/werk/en/bijstand/BWBR0015703/README.md) wordt vastgesteld aan de hand van de huidige normen. De hierboven genoemde voorwaarden gelden ook voor hoofdpersonen die als zelfstandig ondernemer werkzaam zijn. Ten aanzien van deze hoofdpersonen gold voor de inwerkingtreding van de [Vw](../../../../../wet/vreemdelingenwet/2000/BWBR0011823/README.md) een bestendige uitvoeringspraktijk, die inhield dat aan de hand van inkomensbescheiden met betrekking tot de periode voorafgaand aan de indiening van de aanvraag, werd beoordeeld of aannemelijk was dat gedurende ten minste 32 uur per week arbeid als zelfstandige wordt verricht. Daartoe worden inkomensbescheiden overgelegd ten aanzien van de anderhalf jaar voorafgaand aan de datum waarop de aanvraag wordt ingediend (zie B1/4.3). 
###Het toepasselijk overgangsrecht, indien de hoofdpersoon 23 jaar of ouder is

De aanvraag wordt niet afgewezen op de enkele grond dat de hoofdpersoon niet beschikt over voldoende zelfstandige middelen van bestaan, indien deze op de datum waarop de aanvraag is ontvangen 23 jaar of ouder is en: 

– een zelfstandig inkomen verwerft uit een dienstverband ter hoogte van ten minste 70% van het netto-normbedrag voor echtparen/gezinnen in de zin van de [Wwb](../../../../../wet/wet/werk/en/bijstand/BWBR0015703/README.md); of  

– een uitkering krachtens de [WW](../../../../../wet/werkloosheidswet/BWBR0004045/README.md) (conform het 4-uit-5-criterium van [artikel 17 WW](../../../../../wet/werkloosheidswet/BWBR0004045/README.md)) ontvangt ter hoogte van ten minste 70% van het netto-normbedrag voor echtparen/gezinnen in de zin van de [Wwb](../../../../../wet/wet/werk/en/bijstand/BWBR0015703/README.md).   Deze middelen van bestaan worden, conform de hoofdregel, als duurzaam beschouwd indien deze voor een periode van nog ten minste één jaar beschikbaar zijn. Het netto-normbedrag voor echtparen/gezinnen in de zin van de [Wwb](../../../../../wet/wet/werk/en/bijstand/BWBR0015703/README.md), wordt vastgesteld aan de hand van de huidige normen. De hierboven genoemde voorwaarden gelden ook voor diegenen die als zelfstandig ondernemer werkzaam zijn. 
###Langdurig werklozen

Voor langdurig werklozen die een uitkering genieten krachtens de [Wwb](../../../../../wet/wet/werk/en/bijstand/BWBR0015703/README.md) kan gezinshereniging of -vorming toch mogelijk zijn indien kan worden vastgesteld dat een langdurig werkloze, ondanks serieuze inspanningen, geen uitzicht heeft op werk om daarmee zelfstandig in zijn levensonderhoud te voorzien, terwijl hij in het verleden wel langdurig heeft deelgenomen aan het arbeidsproces. Voor langdurig werklozen wordt dit onder andere getoetst aan: 

– de duur van het verblijf in Nederland;  

– de duur van de werkloosheid (minimaal drie jaar);  

– de duur en de aard van de werkzaamheden in het verleden;  

– serieuze inspanningen om zelfstandig in het levensonderhoud te voorzien;  

– uitzichten op een werkkring;  

– leeftijd;  

– medische aspecten.       
### 5.11  

####Kinderen geboren uit rechtmatig verblijvende ouders

[Artikel 3.23 Vb](../../../../../AMvB/vreemdelingenbesluit/2000/BWBR0011825/README.md) bevat een bijzondere regeling voor kinderen die in Nederland dan wel tijdens kort verblijf buiten Nederland zijn geboren uit niet-Nederlandse ouders van wie ten minste één houder is van een verblijfsvergunning voor (on)bepaalde tijd dan wel een vreemdeling is die verblijfsrecht ontleent aan het Associatiebesluit 1/80. Een onderscheid wordt gemaakt naar de plaats waar het kind wordt geboren.   
### 5.11.1  

####In Nederland geboren kinderen

De verblijfsvergunning wordt verleend aan het in Nederland geboren kind, indien: 

– dat kind het hoofdverblijf niet buiten Nederland heeft verplaatst (zie B1/5.3.2);  

– dat kind feitelijk is blijven behoren tot het in Nederland gevestigde gezin van de ouder (zie B2/5.4);  

– die ouder rechtmatig verblijf heeft als bedoeld in [artikel 8, onder a tot en met e, dan wel l, Vw](../../../../../wet/vreemdelingenwet/2000/BWBR0011823/README.md). Niet vereist is dat de ouder sedert de geboorte van het kind aaneengesloten rechtmatig verblijf heeft gehad;  

– die ouder sedert de geboorte van de vreemdeling het hoofdverblijf niet buiten Nederland heeft verplaatst (zie B1/5.3.2);  

– het kind beschikt over een geldig document voor grensoverschrijding, of heeft aangetoond dat hij vanwege de regering van het land waarvan hij onderdaan is, niet of niet meer in het bezit van een geldig document voor grensoverschrijding kan worden gesteld (zie B1/4.2), waarbij kan worden volstaan met bijschrijving in het paspoort van de ouder; en  

– het kind geen gevaar vormt voor de openbare orde of nationale veiligheid (zie B1/4.4).   De aanvraag wordt niet afgewezen wegens het ontbreken van een geldig mvv of het ontbreken van voldoende middelen van bestaan. De aanvraag wordt evenmin afgewezen wegens het niet bereid zijn een onderzoek naar of behandeling voor TBC te ondergaan en daaraan mee te werken. Voor in Nederland geboren kinderen uit een ouder die op dat moment een asielprocedure doorloopt, wordt verwezen naar [C1/4.6.1](../../../../../circulaire/vreemdelingencirculaire/2000/(c)/BWBR0012288/README.md).    
### 5.11.2  

####Buiten Nederland geboren kinderen

De verblijfsvergunning wordt op aanvraag verleend aan het tijdens een kort verblijf van de ouder(s) buiten Nederland geboren kind, indien: 

a. de aanvraag is ontvangen voordat het kind de leeftijd van negen maanden heeft bereikt;  

b. het kind feitelijk is blijven behoren tot het gezin van beide ouder(s) (zie B2/5.4);  

c. beide ouders sedert de geboorte van de vreemdeling rechtmatig verblijf als bedoeld in [artikel 8, onder a tot en met e, dan wel l, Vw](../../../../../wet/vreemdelingenwet/2000/BWBR0011823/README.md) hebben;  

d. de ouders het hoofdverblijf niet buiten Nederland hebben verplaatst (zie B1/5.3.2);  

e. het kind beschikt over een geldige mvv die overeenkomt met het verblijfsdoel waarvoor de verblijfsvergunning is aangevraagd, of behoort tot één van de in [artikel 17 Vw](../../../../../wet/vreemdelingenwet/2000/BWBR0011823/README.md) of in [artikel 3.71, tweede lid, Vb](../../../../../AMvB/vreemdelingenbesluit/2000/BWBR0011825/README.md) bedoelde categorieën (zie B1/4.1.1);  

f. het kind beschikt over een geldig document voor grensoverschrijding, of heeft aangetoond dat hij vanwege de regering van het land waarvan hij onderdaan is, niet of niet meer in het bezit van een geldig document voor grensoverschrijding kan worden gesteld (zie B1/4.2), waarbij kan worden volstaan met bijschrijving in het paspoort van de ouder;  

g. het kind bereid is een onderzoek naar of behandeling voor TBC te ondergaan en daaraan mee te werken, of de nationaliteit bezit van een van de bij ministeriële regeling vast te stellen landen (zie B1/4.5); en  

h. geen gevaar vormt voor de openbare orde of nationale veiligheid (zie B1/4.4).   Indien de vader van het kind onbekend is, wordt de verblijfsvergunning indien aan de hiervoor onder a, e, f, g, en h genoemde voorwaarden is voldaan, eveneens verleend, indien het kind feitelijk is blijven behoren tot het gezin van de moeder en de moeder sedert de geboorte van het kind rechtmatig verblijf op grond van [artikel 8, onder a tot en met e, danwel l, Vw](../../../../../wet/vreemdelingenwet/2000/BWBR0011823/README.md) heeft, en de moeder het hoofdverblijf niet buiten Nederland heeft verplaatst. De familierechtelijke relatie van het buiten Nederland geboren kind tot de ouder(s) bij wie verblijf wordt beoogd, wordt met officiële gelegaliseerde bescheiden aangetoond, tenzij een van de uitzonderingen genoemd in B2/8 van toepassing is. Dat is ook het geval indien de vreemdeling zich erop beroept dat aan alle voorwaarden van [artikel 3.23 Vb](../../../../../AMvB/vreemdelingenbesluit/2000/BWBR0011825/README.md) wordt voldaan. Kort verblijf wil zeggen een verblijf waardoor het hoofdverblijf niet buiten Nederland wordt verplaatst, bijvoorbeeld vakantie. Om de hiergenoemde groep te onderscheiden van de overige gevallen waarin het verblijf van een minderjarig kind in het kader van gezinshereniging in Nederland wordt beoogd en waarin de algemene voorwaarden voor verblijf in het kader van gezinshereniging van toepassing zijn, is een termijnstelling noodzakelijk. Aangezien het [tweede en derde lid van artikel 3.23 Vb](../../../../../AMvB/vreemdelingenbesluit/2000/BWBR0011825/README.md) uitsluitend zien op kinderen die tijdens kort verblijf van de moeder (al dan niet met de vader) buiten Nederland worden geboren, is aan de desbetreffende regeling een termijn gesteld van negen maanden, te rekenen vanaf de geboorte van de vreemdeling. Die termijn sluit aan bij de termijn van verblijf buiten Nederland waarna onder omstandigheden verplaatsing van het hoofdverblijf kan worden aangenomen. Indien de aanvraag later dan negen maanden na de geboorte van de vreemdeling is ontvangen, gelden de gebruikelijke voorwaarden voor gezinshereniging. In een dergelijk geval ligt het bovendien in de rede dat bij de beoordeling daarvan wordt onderzocht of de ouder het hoofdverblijf buiten Nederland heeft verplaatst.     
### 5.12  

####Beperkingen, arbeidsmarktaantekeningen en voorschrift

De verblijfsvergunning wordt verleend onder de beperking: ‘gezinshereniging bij (naam ouder(s))’.  Afhankelijk van de positie op de arbeidsmarkt van de persoon bij wie de vreemdeling verblijf beoogt, wordt de beperking aangevuld met één van de arbeidsmarktaantekeningen genoemd in B1/2.3.1.   Vorenstaande arbeidsmarktaantekeningen laten onverlet de bij andere wetten gestelde beperkingen ten aanzien van het verrichten van arbeid door minderjarigen.   Aan de verblijfsvergunning wordt het voorschrift verbonden van het sluiten van een voldoende ziektekostenverzekering, met inbegrip van de kosten die zijn verbonden aan opname en verpleging in een sanatorium of een psychiatrische inrichting.     
### 5.13  

####Onderzoek op grond van de Wobka

De verblijfsvergunning kan onder de beperking ‘het afwachten van onderzoek naar de geschiktheid van de aspirant-adoptiefouders’, bedoeld in [artikel 11 Wobka](../../../../../wet/wet/opneming/buitenlandse/pleegkinderen/BWBR0004447/README.md) worden verleend aan de minderjarige vreemdeling die door de aspirant adoptiefouders in een periode waarin: 

a. deze hun gewone verblijfplaats in het buitenland hadden;  

b. is opgenomen in het gezin van die aspirant adoptiefouders;  

c. door de adoptiefouders aldaar is verzorgd en opgevoed; en  

d. tezamen met de aspirant adoptiefouders Nederland is ingereisd.   De verblijfsvergunning wordt verleend indien: 

a. de aspirant adoptiefouders Nederlanders zijn of vreemdelingen die hier te lande rechtmatig verblijf als bedoeld in [artikel 8, onder a tot en met e, dan wel l, Vw](../../../../../wet/vreemdelingenwet/2000/BWBR0011823/README.md) hebben; en  

b. de ouders van de vreemdeling (of indien dezen zijn overleden of een onbekende verblijfplaats hebben, de autoriteiten van het land van verblijf) voor de komst van het gezin naar Nederland hebben ingestemd met het vertrek van de vreemdeling naar het land van verblijf vóór de komst van het gezin naar Nederland en met de opneming van de vreemdeling ter adoptie.   In die gevallen wordt onderzoek ingesteld naar de geschiktheid van de aspirant-adoptiefouders ([artikel 11 Wobka](../../../../../wet/wet/opneming/buitenlandse/pleegkinderen/BWBR0004447/README.md)). Het verblijfsrecht hangende dat onderzoek is van tijdelijke aard. NB. Deze regeling is niet van toepassing indien: 

a. het kind op het tijdstip van de inreis sinds meer dan een jaar bij de aspirant-adoptiefouders verblijft en door hen is verzorgd en opgevoed; of  

b. het kind is geadopteerd in overeenstemming met het Haags adoptieverdrag, welke overeenstemming blijkt uit een schriftelijke verklaring van de centrale autoriteit van de staat waar de adoptie heeft plaatsgevonden (een certificaat van conformiteit ex artikel 23 Haags adoptieverdrag).   In die gevallen wordt het onderzoek naar de geschiktheid van de aspirant-adoptiefouders ([artikel 11 Wobka](../../../../../wet/wet/opneming/buitenlandse/pleegkinderen/BWBR0004447/README.md)) niet ingesteld en is het gewone gezinsherenigingsbeleid van toepassing. Wanneer het buitenlandse kind, na opneming door aspirantadoptiefouders in een periode waarin zij hun gewone verblijfplaats in het buitenland hadden, tezamen met de aspirantadoptiefouders in Nederland is binnengekomen, wordt ambtshalve het onderzoek bedoeld in [artikel 5, eerste lid, Wobka](../../../../../wet/wet/opneming/buitenlandse/pleegkinderen/BWBR0004447/README.md) ingesteld.     
### 6  

####Verruimde gezinshereniging

### 6.1  

####Eerste verblijfsaanvaarding

De verblijfsvergunning regulier voor bepaalde tijd in het kader van verruimde gezinshereniging kan op aanvraag worden verleend aan een ander familielid van een in Nederland gevestigde hoofdpersoon. [Artikel 3.24 Vb](../../../../../AMvB/vreemdelingenbesluit/2000/BWBR0011825/README.md) geeft het kader waarbinnen aan deze vreemdeling een verblijfsvergunning kan worden verleend. Dit artikel bevat algemeen verbindende voorschriften. Indien niet wordt voldaan aan de voorwaarden van [artikel 3.24 Vb](../../../../../AMvB/vreemdelingenbesluit/2000/BWBR0011825/README.md), wordt de verblijfsvergunning niet verleend.  De verblijfsvergunning voor bepaalde tijd, bedoeld in [artikel 14 Vw](../../../../../wet/vreemdelingenwet/2000/BWBR0011823/README.md), kan onder een beperking verband houdend met gezinshereniging worden verleend aan een ander familielid van een Nederlander of van een vreemdeling met rechtmatig verblijf als bedoeld in [artikel 8, onder a tot en met e, dan wel l, van de Wet](../../../../../wet/vreemdelingenwet/2000/BWBR0011823/README.md), dan de echtgenoot of echtgenote, de al dan niet geregistreerde partner, of het minderjarige kind, indien: 

a. de vreemdeling naar het oordeel van de Minister feitelijk behoort en reeds in het land van herkomst feitelijk behoorde tot het gezin van de persoon bij wie deze vreemdeling wil verblijven, en  

b. de achterlating van de vreemdeling naar het oordeel van de Minister een onevenredige hardheid zou betekenen.     Beoordeling van een mvv-aanvraag van een ander familielid dat beoogt gelijktijdig met de nog in het land van herkomst verblijvende hoofdpersoon, die eveneens een mvv-aanvraag heeft ingediend, naar Nederland te reizen, vindt eerst plaats nadat de mvv-aanvraag van de hoofdpersoon is beoordeeld. Indien de verblijfvragende hoofdpersoon voor toelating in aanmerking komt, wordt er vanuit gegaan dat de hoofdpersoon over rechtmatig verblijf als bedoeld in [artikel 8, onder a tot en met e dan wel l van de Vw](../../../../../wet/vreemdelingenwet/2000/BWBR0011823/README.md) beschikt.   [Artikel 3.24 Vb](../../../../../AMvB/vreemdelingenbesluit/2000/BWBR0011825/README.md) geeft geen verplichting, maar een bevoegdheid om de verblijfsvergunning te verlenen. In deze paragraaf wordt uiteengezet onder welke voorwaarden van die bevoegdheid gebruik wordt gemaakt en de verblijfsvergunning in het kader van verruimde gezinshereniging kan worden verleend. Deze voorwaarden hebben het karakter van beleidsregels.   Daarnaast zijn de algemene voorwaarden van [artikel 16 Vw](../../../../../wet/vreemdelingenwet/2000/BWBR0011823/README.md) van toepassing. De verblijfsvergunning wordt derhalve niet verleend, indien niet wordt voldaan aan een of meer van die algemene voorwaarden. Verwezen wordt naar B1/4. Op deze algemene voorwaarden bestaan echter uitzonderingen wat betreft het middelenvereiste (zie B2/2.10).     
### 6.2  

####Familielid

Onder de reikwijdte van B2/6 vallen de andere familieleden dan de echtgenoot of echtgenote, de al dan niet geregistreerde partner, of het minderjarige kind, bijvoorbeeld een meerderjarig kind of een grootouder.    
### 6.3  

####Feitelijke gezinsband

De verblijfsvergunning wordt niet verleend, indien het familielid niet feitelijk behoort of niet reeds in het land van herkomst feitelijk behoorde tot het gezin van de in Nederland gevestigde hoofdpersoon. ‘Feitelijk behoren tot het gezin’ houdt in dat: 

– de gezinsband reeds in het buitenland heeft bestaan;  

– er sprake is van een morele en financiële afhankelijkheid van degene bij wie verblijf wordt beoogd, welke afhankelijkheid reeds in het buitenland moet hebben bestaan; en  

– de vreemdeling moet gaan samenwonen met degene bij wie verblijf wordt beoogd.   
###Meerderjarige kinderen

Het meerderjarige kind behoort niet langer feitelijk tot het gezin, indien de feitelijke gezinsband als verbroken kan worden beschouwd. Dit doet zich in elk geval voor in een of meer van de volgende omstandigheden: 

– duurzame opneming in een ander gezin en degene bij wie verblijf wordt beoogd is niet meer belast met het (feitelijke) gezag over de vreemdeling;  

– duurzame opneming in een ander gezin en degene bij wie verblijf wordt beoogd voorziet niet meer in de kosten van opvoeding en verzorging van de vreemdeling;  

– de vreemdeling gaat zelfstandig wonen en in eigen onderhoud voorzien;  

– de vreemdeling vormt een zelfstandig gezin door het aangaan van een huwelijk of relatie;  

– de vreemdeling heeft de zorg of zorgplicht voor een (buitenechtelijk) kind, een pleeg- of adoptiekind of andere afhankelijke gezinsleden.    Duurzame opneming in een ander gezin is op zich onvoldoende om aan te nemen dat de feitelijke gezinsband is verbroken. Naast een duurzame opneming in een ander gezin moet er altijd sprake van zijn dat degene bij wie verblijf wordt beoogd niet meer is belast met het (feitelijke) gezag over de vreemdeling (zie hierna onder c) of niet meer voorziet in diens kosten van opvoeding en verzorging (zie hierna onder d).   Hieronder zullen de volgende aspecten van het beleid nader worden uitgewerkt: 

a. duurzame opneming;  

b. ander gezin;  

c. (feitelijk) gezag;  

d. voorzien in de kosten van opvoeding en verzorging.    
###Ad a.

De termijn gedurende welke de ouder(s) en het kind van elkaar zijn gescheiden tot de aanvraag om gezinshereniging, wordt de referteperiode genoemd. Deze periode begint op het moment waarop de ouder het kind heeft achtergelaten. De referteperiode eindigt op het moment waarop om afgifte van een mvv voor gezinshereniging wordt verzocht danwel, indien het meerderjarige kind niet mvv-plichtig is, een aanvraag om een verblijfsvergunning voor verruimde gezinshereniging wordt ingediend.  Uitgangspunt is dat zo spoedig mogelijk om de overkomst van het in het land van herkomst verblijvende meerderjarige kind moet worden gevraagd. Indien dat niet het geval is, is sprake van duurzame opneming. Als richtlijn wordt daarvoor een referteperiode van één jaar gehanteerd. Dit lijdt slechts uitzondering, indien degene bij wie verblijf wordt beoogd goede redenen aanvoert waarom niet binnen dat jaar om de overkomst is gevraagd.   Als goede reden geldt wel de omstandigheid dat 

– het kind in een oorlogssituatie onvindbaar is geweest, waardoor het voor de in Nederland verblijvende ouder onmogelijk is geweest het kind naar Nederland te laten overkomen. De in Nederland verblijvende ouder dient aannemelijk te maken dat de overkomst van de vreemdeling door de oorlogssituatie niet binnen een jaar na de scheiding kon worden gerealiseerd. Tevens zal aannemelijk moeten worden gemaakt dat de intentie om de vreemdeling binnen dat jaar over te laten komen, wel steeds aanwezig is geweest, bijvoorbeeld door het overleggen van een verzoek aan het Rode Kruis om de vreemdeling te zoeken; of  

– de in Nederland verblijvende ouder vanwege medische omstandigheden niet of bezwaarlijk de opvoeding en verzorging van het meerderjarige kind op zich kon nemen. Dit dient in ieder geval door middel van medische verklaringen van de behandelende arts(en) te worden aangetoond.     Daarentegen geldt als goede reden in ieder geval niet de omstandigheid dat 

– degene bij wie verblijf wordt beoogd niet rechtmatig in Nederland verbleef;  

– degene bij wie verblijf wordt beoogd hier te lande werkzaam was of een opleiding volgde en daardoor niet in staat was om voor de vreemdeling te zorgen;  

– de vreemdeling in het land van herkomst zijn schoolopleiding moest voltooien; of  

– de verblijfgever van de in Nederland verblijvende persoon niet instemde met de overkomst van de vreemdeling.     Een goede reden houdt in dat het aan degene die de overkomst van het meerderjarige kind vraagt, in redelijkheid niet kan worden tegengeworpen dat niet binnen de referteperiode van een jaar om deze overkomst is gevraagd. In beide gevallen betreft het geen limitatieve opsomming van omstandigheden.  
###Ad b.

Van opneming in een ander gezin is sprake, indien de rol van gezinshoofd ten opzichte van de vreemdeling door een ander dan de in Nederland verblijvende hoofdpersoon is overgenomen. Ook opvang in een tehuis of een andere instelling wordt aangemerkt als opname in een ander gezin. Niet relevant is de vraag of de hier te lande wonende ouder reeds een ander gezin heeft gesticht.  Er is geen sprake van opneming in een ander gezin, indien de in Nederland wonende ouder is vertrokken uit een ‘drie-generatie-gezinsverband’ (de grootouder(s), de ouder(s) en de vreemdeling zelf verblijven gezamenlijk in één woning), en de vreemdeling achterblijft in dat gezin terwijl de onderlinge gezagsverhoudingen ten tijde van het vertrek van de in Nederland wonende ouder uit het gezin, niet wezenlijk zijn veranderd. Degene bij wie het verblijf wordt beoogd, moet dus wel reeds in het land van herkomst als gezinshoofd van dit drie-generatie-gezin hebben gefungeerd.   Het is aan de vreemdeling om, op grond van feiten en omstandigheden, aannemelijk te maken dat geen sprake is geweest van opneming in een ander gezin.  
###Ad c.

Met gezag wordt in beginsel bedoeld: de feitelijke invulling van het gezag. Dit houdt in dat beoordeeld moet worden in hoeverre de ouder betrokken is (geweest) bij de belangrijkste beslissingen inzake de opvoeding en/of verzorging van het meerderjarige kind. Voorbeelden van dergelijke beslissingen zijn die ten aanzien van de schoolkeuze, huisvesting en sociale ontwikkeling van het meerderjarige kind. Het is aan de vreemdeling om aannemelijk te maken dat sprake is van gezag als hier bedoeld. Indien sprake is van juridisch gezag over de vreemdeling, komt hieraan in zoverre betekenis toe, dat dit reden temeer is om aan te nemen dat sprake is van feitelijk gezag. 
###Ad d.

Uitgangspunt is dat de ouder wezenlijk en aantoonbaar moet voorzien in de kosten van opvoeding en verzorging van de vreemdeling.  Van een wezenlijke bijdrage is sprake als de hoogte (per kwartaal) van de bijdrage van de ouder aan het meerderjarige kind of diens feitelijke verzorger, minimaal gelijk is aan de onderhoudsnorm op grond van de [Algemene Kinderbijslagwet](../../../../../wet/algemene/kinderbijslagwet/BWBR0002368/README.md) (zie voor de bedragen van kinderbijslag de website van de SVB). De bijdrage is slechts aangetoond, indien bescheiden zijn overgelegd die uit objectieve bron afkomstig zijn, zoals betalingsbewijzen en overschrijvingsbewijzen.  
###Achtergrond

Wanneer een kind buiten Nederland verblijft, zal de SVB pas overgaan tot uitkering van kinderbijslag, indien de ouder heeft aangetoond dat hij het kind financieel in belangrijke mate heeft onderhouden. Hoewel in beginsel geen kinderbijslag kan worden ontvangen voor meerderjarige kinderen, is er toch aanleiding om bij de [Algemene Kinderbijslagwet](../../../../../wet/algemene/kinderbijslagwet/BWBR0002368/README.md) aan te sluiten, nu het erom gaat dat de ouder aantoont dat hij in wezenlijke mate heeft voorzien in de kosten van opvoeding en verzorging van het kind. Voor het beoordelen van de vraag of de ouder ‘wezenlijk’ heeft bijgedragen in de kosten van levensonderhoud van het meerderjarige kind, wordt aangesloten bij de Algemene Kinderbijslagwet-norm voor 17-jarigen. 
###Herstel van de feitelijke gezinsband

Indien een feitelijke gezinsband eenmaal verbroken is geoordeeld, wordt herstel van deze band niet aangenomen. 
###Overige familieleden

De overige familieleden behoren niet langer tot het gezin indien de feitelijke gezinsband als verbroken kan worden beschouwd. Dit doet zich in elk geval voor in één of meer van de volgende omstandigheden: 

– de vreemdeling gaat zelfstandig wonen en in eigen onderhoud voorzien;  

– de vreemdeling vormt een zelfstandig gezin door het aangaan van een huwelijk of relatie;  

– de vreemdeling heeft de zorg of zorgplicht voor een (buitenechtelijk) kind, een pleeg- of adoptiekind of andere afhankelijke gezinsleden.    Voor het beleid ten aanzien van vreemdelingen van 65 jaar en ouder wordt verwezen naar B2/7. Voor hen en ook de overige familieleden geldt daarnaast dat in alle gevallen getoetst moet worden of artikel 8 EVRM noopt tot verlening van een verblijfsvergunning. Hiervoor wordt verwezen naar B2/10.     
### 6.4  

####Gelegaliseerde akten

De familierechtelijke relatie tot de hoofdpersoon wordt aangetoond met officiële gelegaliseerde bescheiden, tenzij een van de uitzonderingen genoemd in B2/8 van toepassing is. De verblijfsvergunning wordt niet verleend, indien de familierechtelijke relatie niet is aangetoond.    
### 6.5  

####Achterlating een onevenredige hardheid

De verblijfsvergunning wordt niet verleend, indien de achterlating van het gezinslid in het land van herkomst geen onevenredige hardheid betekent (zie [artikel 3.24, onder b, Vb](../../../../../AMvB/vreemdelingenbesluit/2000/BWBR0011825/README.md)). Het betreft hier gevallen waarin door bijzondere omstandigheden de algemene belangen die zijn gediend met een restrictief toelatingsbeleid, niet opwegen tegen de belangen van de vreemdeling bij verblijf in Nederland bij de hier gevestigde familieleden. In het algemeen kan die onevenredigheid slechts aanwezig zijn, indien sprake is van een of meer zeer bijzondere individuele omstandigheden, die bovendien tot gevolg hebben dat de achterlating van de vreemdeling in het land van herkomst een schrijnende situatie zou opleveren.    
### 6.6  

####Verblijfsstatus van de hoofdpersoon

De verblijfsvergunning wordt verleend, indien de hoofdpersoon in Nederland verblijft als: 

– Nederlander;  

– gemeenschapsonderdaan;  

– Turks onderdaan die verblijfsrecht ontleent aan het Associatiebesluit 1/80; of  

– houder van een verblijfsvergunning (asiel of regulier, voor bepaalde tijd of onbepaalde tijd), tenzij de hoofdpersoon houder is van een verblijfsvergunning regulier voor bepaalde tijd: 

* onder een beperking verband houdend met uitwisseling, studie, verblijf als au pair, of met verblijf als amv;  

* die met toepassing van [artikel 3.4, derde lid, Vb](../../../../../AMvB/vreemdelingenbesluit/2000/BWBR0011825/README.md) is verleend en de houder een verblijfsrecht geeft van tijdelijke aard in de zin van [artikel 3.5 Vb](../../../../../AMvB/vreemdelingenbesluit/2000/BWBR0011825/README.md). Het gaat hierbij om tijdelijke regelingen op grond waarvan de hoofdpersoon gedurende slechts een korte tijd in Nederland mag verblijven.        
### 6.7  

####Polygamie

Zolang de hoofdpersoon met meer dan één andere persoon tegelijkertijd door een huwelijk of een partnerschap is verbonden, wordt de verblijfsvergunning slechts verleend aan één echtgenoot, geregistreerde partner of partner tegelijkertijd, alsmede aan de uit die vreemdeling geboren kinderen. Ook indien de in Nederland verblijvende hoofdpersoon met een andere man of vrouw duurzaam samenleeft, komen de wettelijke echtgenote alsmede eventuele gezinsleden niet voor een verblijfsvergunning in aanmerking. Indien de polygame situatie is beëindigd, bijvoorbeeld door overlijden of door een echtscheiding die naar Nederlands internationaal privaatrecht erkend is, staat de vroegere polygame situatie niet aan verlening van de verblijfsvergunning in de weg.    
### 6.8  

####Samenwoning

De verblijfsvergunning wordt niet verleend, indien de vreemdeling en de hoofdpersoon niet (gaan) samenwonen.    
### 6.9  

####Openbare orde beleid

Op grond van [artikel 3.20 Vb](../../../../../AMvB/vreemdelingenbesluit/2000/BWBR0011825/README.md) wordt de verblijfsvergunning verleend indien de vreemdeling geen gevaar vormt voor de openbare orde of nationale veiligheid. B1/4.4 en verder zijn van toepassing. Op grond van artikel [3.103 Vb](../../../../../AMvB/vreemdelingenbesluit/2000/BWBR0011825/README.md) wordt de aanvraag, indien deze is ontvangen vóór 1 november 2004, getoetst aan het recht, zoals dat luidde vóór die datum van belang voor de beoordeling van verblijfsaanvragen. Het recht dat gold voor 1 november 2004 luidde als volgt: De verblijfsvergunning wordt niet verleend, indien de vreemdeling een gevaar vormt voor de openbare orde of nationale veiligheid. In afwijking hiervan wordt de aanvraag, ingediend door een vreemdeling die in het kader van verruimde gezinshereniging in aanmerking komt voor verblijf bij een Nederlander, van een houder van de verblijfsvergunning (asiel of regulier) voor onbepaalde tijd, of van een houder van een verblijfsvergunning asiel voor bepaalde tijd, slechts afgewezen wegens gevaar voor de openbare orde, indien die vreemdeling: 

a. bij onherroepelijk geworden rechterlijk vonnis wegens een misdrijf, waartegen een gevangenisstraf van drie jaren of meer is bedreigd, is veroordeeld tot een langdurige gevangenisstraf, of hem een langdurige vrijheidsontnemende maatregel is opgelegd;  

b. bij onherroepelijk geworden rechterlijk vonnis wegens een misdrijf, waartegen een gevangenisstraf van drie jaren of meer is bedreigd, is veroordeeld tot een taakstraf en de rechter een langdurige vervangende hechtenis heeft vastgesteld voor het geval de veroordeelde de taakstraf niet naar behoren verricht; of  

c. bij herhaling wegens een misdrijf is veroordeeld tot een gevangenisstraf of een taakstraf, of aan hem een vrijheidsbenemende maatregel is opgelegd.     Onder langdurig wordt hier verstaan een periode van zes maanden of langer.     
### 6.10  

####Middelen

De verblijfsvergunning wordt in beginsel niet verleend indien de hoofdpersoon niet duurzaam en zelfstandig beschikt over een inkomen dat ten minste gelijk is aan het toepasselijke bedrag als bedoeld in [artikel 3.74, eerste lid, onder a, Vb](../../../../../AMvB/vreemdelingenbesluit/2000/BWBR0011825/README.md) of [artikel 3.19, tweede lid, VV](../../../../../ministeriele-regeling/voorschrift/vreemdelingen/2000/BWBR0012002/README.md). Deze inkomensnorm geldt als een referentiebedrag en niet als minimuminkomen waaronder geen gezinshereniging wordt toegestaan zonder enige concrete beoordeling van de situatie van de aanvrager. 
###Vrijstellingen

In afwijking van de voorgaande alinea wordt de aanvraag niet afgewezen wegens onvoldoende, niet duurzame of niet zelfstandige middelen van bestaan, indien de hoofdpersoon: 

a. 65 jaar of ouder is;  

b. naar het oordeel van de Minister blijvend en volledig arbeidsongeschikt is; of  

c. blijvend niet in staat is aan de plicht tot arbeidsinschakeling te voldoen.    
###Ad b.

Voor de toepassing van deze vrijstellingsgrond wordt aangesloten bij B2/2.10 onder ad b. 
###Ad c.

Voor de toepassing van deze vrijstellingsgrond wordt aangesloten bij B2/2.10 onder ad c. Ter zake van het meetellen van het gezinsinkomen bij (voor)kinderen en vrijstelling verblijfgever bij hoofdpersoon wordt aangesloten bij B2/5.10. 
###Gezinslid van een houder verblijfsvergunning asiel voor bepaalde tijd

Als gezinshereniging niet mogelijk is in een derde land waarmee de vreemdeling of de hoofdpersoon bijzondere banden heeft, wordt een aanvraag die is ingediend binnen drie maanden nadat aan de hoofdpersoon een verblijfsvergunning asiel voor bepaalde tijd is verleend niet afgewezen wegens onvoldoende, niet-duurzame of niet-zelfstandige middelen. Voor de toepassing van deze vrijstellingsgrond wordt aangesloten bij hetgeen in B2/2.10 is opgenomen.    
### 6.10.1  

####Middelen: overgangsrecht per 1 november 2004

Voor aanvragen, ontvangen op of na 1 april 2004, maar vóór 1 november 2004, is B2/5.10.1 van overeenkomstige toepassing.    
### 6.10.2  

####Middelen: overgangsrecht ex [artikel 116 Vw](../../../../../wet/vreemdelingenwet/2000/BWBR0011823/README.md)

Ingevolge [artikel 116 Vw](../../../../../wet/vreemdelingenwet/2000/BWBR0011823/README.md) blijven de inkomenseisen als bedoeld in [artikel 16, eerste lid, onder c](../../../../../wet/vreemdelingenwet/2000/BWBR0011823/README.md), en [artikel 18, eerste lid, onder d, Vw](../../../../../wet/vreemdelingenwet/2000/BWBR0011823/README.md) gedurende drie jaren na het tijdstip van inwerkingtreding van de [Vw](../../../../../wet/vreemdelingenwet/2000/BWBR0011823/README.md) buiten toepassing op Nederlanders en vreemdelingen die op 1 april 2001 waren toegelaten. Op aanvragen, ontvangen vóór 1 april 2004, is – mede gelet op [artikel 3.103 Vb](../../../../../AMvB/vreemdelingenbesluit/2000/BWBR0011825/README.md) – het recht van toepassing dat gold vóór 1 april 2001, voor zover dat gunstiger was dan het recht dat ingaande die datum gold; zie B2/5.10.2.     
### 6.11  

####Beperkingen, arbeidsmarktaantekeningen en voorschrift

De verblijfsvergunning wordt verleend onder de beperking: ‘verruimde gezinshereniging bij ouder(s) (naam ouder(s))’ dan wel ‘verruimde gezinshereniging bij (naam gezinslid)’.  Afhankelijk van de positie op de arbeidsmarkt van de persoon bij wie de vreemdeling verblijf beoogt, wordt de beperking bij vreemdelingen vanaf 13 jaar aangevuld met één van de arbeidsmarktaantekeningen genoemd in B1/2.3.1.   Aan de verblijfsvergunning wordt het voorschrift verbonden van het sluiten van een voldoende ziektekostenverzekering, met inbegrip van de kosten die zijn verbonden aan opname en verpleging in een sanatorium of een psychiatrische inrichting.     
### 6.12  

####Gezinshereniging bij minderjarige houder asielvergunning

### 6.12.1  

####Eerste verblijfsaanvaarding

In [artikel 3.24a Vb](../../../../../AMvB/vreemdelingenbesluit/2000/BWBR0011825/README.md) is een aanspraak gegeven op de verlening van een verblijfsvergunning in het kader van verruimde gezinshereniging aan bloedverwanten in rechtstreeks opgaande lijn van de alleenstaande minderjarige houder van een verblijfsvergunning asiel voor bepaalde tijd. Dit artikel bevat algemeen verbindende voorschriften. Indien wordt aangetoond dat aan al de daar vermelde voorwaarden is voldaan, moet de verblijfsvergunning worden verleend. Daarbij is van belang dat in deze paragraaf ook regels worden gegeven over de toepassing van enkele voorwaarden. Het betreft beleidsregels over de vaststelling van feiten. Indien niet onverkort wordt voldaan aan alle voorwaarden van dit artikel, bestaat geen aanspraak op verlening van de verblijfsvergunning, maar kan de vergunning toch worden verleend, indien is voldaan aan de voorwaarden van deze paragraaf. Deze voorwaarden hebben het karakter van beleidsregels.    
### 6.12.2  

####Bloedverwantschap en gezinsband

Uitgangspunt is in dit kader dat met de bloedverwantschap als regel ook de gezinsband is gegeven. De verblijfsvergunning wordt niet verleend indien de vreemdeling geen bloedverwant is in de rechtstreeks opgaande lijn van de hoofdpersoon. Onder bloedverwant in de rechtstreeks opgaande lijn wordt verstaan: ouder, grootouder, overgrootouder. De bloedverwantschap c.q. de gezinsband tussen de vreemdeling en de hoofdpersoon wordt met officiële bewijsstukken aangetoond, waarop in beginsel B2/8 van toepassing is, maar andere bewijsstukken worden ook in aanmerking genomen. De afwijzing van de aanvraag wordt echter niet louter gebaseerd op het ontbreken van zodanige bewijsstukken met betrekking tot de bloedverwantschap of de gezinsband. Indien er andere gronden zijn om de vergunning niet te verlenen, wordt het eventueel ontbreken van bewijsstukken met betrekking tot de bloedverwantschap of gezinsband wel tegengeworpen.    
### 6.12.3  

####Verblijfsstatus van de hoofdpersoon

Uitgangspunt is in dit kader dat het daarbij niet van belang is of de verblijfsvergunning asiel voor bepaalde tijd is verleend op grond van [artikel 29, eerste lid, onder a, b, c dan wel d, Vw](../../../../../wet/vreemdelingenwet/2000/BWBR0011823/README.md). Uit de aard van de zaak wordt de verblijfsvergunning niet verleend indien de hoofdpersoon houder is van een verblijfsvergunning die is verleend op grond van [artikel 29, eerste lid, onder e of f, Vw](../../../../../wet/vreemdelingenwet/2000/BWBR0011823/README.md). Vanzelfsprekend wordt de verblijfsvergunning evenmin verleend indien het gezinslid zelf een verblijfsvergunning asiel voor bepaalde tijd heeft verkregen. De verblijfsvergunning wordt niet verleend, indien de hoofdpersoon niet als minderjarige houder is van een verblijfsvergunning asiel voor bepaalde tijd. Dat betekent dat de aanvraag wordt afgewezen als de alleenstaande minderjarige houder is van een verblijfsvergunning regulier, bijvoorbeeld onder een beperking verband houdende met verblijf als Amv.    
### 6.12.4  

####Leeftijd van de hoofdpersoon

De verblijfsvergunning wordt ingevolge [artikel 3.24a, eerste lid, aanhef, Vb](../../../../../AMvB/vreemdelingenbesluit/2000/BWBR0011825/README.md) verleend indien de hoofdpersoon nog niet de leeftijd van 18 jaren heeft bereikt. De verblijfsvergunning wordt niet verleend indien de hoofdpersoon op de datum van ontvangst van de aanvraag inmiddels de leeftijd van 18 jaren heeft bereikt, tenzij de hoofdpersoon wegens de ontwikkeling van zijn geestelijke vermogens door de Nederlandse rechter onder curatele is gesteld of er een bewindvoerder is aangesteld dan wel er een mentorschap is ingesteld, bedoeld in respectievelijk de [artikelen 378](../../../../../wet/burgerlijk/wetboek/boek/1/BWBR0002656/README.md), [431](../../../../../wet/burgerlijk/wetboek/boek/1/BWBR0002656/README.md) en [450 van Boek I van het Burgerlijk Wetboek](../../../../../wet/burgerlijk/wetboek/boek/1/BWBR0002656/README.md).    
### 6.12.5  

####Alleenstaand

De hoofdpersoon wordt als alleenstaand aangemerkt indien deze zonder begeleiding van een krachtens de wet of gewoonterecht verantwoordelijke volwassene in Nederland is aangekomen. De hoofdpersoon wordt eveneens als alleenstaand aangemerkt indien deze zonder begeleiding wordt achtergelaten, nadat hij in Nederland is aangekomen. NB. onder alleenstaand wordt hier aldus wat anders verstaan dan in [artikel 3.4, eerste lid, onder x](../../../../../AMvB/vreemdelingenbesluit/2000/BWBR0011825/README.md), [3.5, tweede lid, onder q](../../../../../AMvB/vreemdelingenbesluit/2000/BWBR0011825/README.md), [3.6, onder b](../../../../../AMvB/vreemdelingenbesluit/2000/BWBR0011825/README.md), en [3.56 Vb](../../../../../AMvB/vreemdelingenbesluit/2000/BWBR0011825/README.md), alsmede [C2/7 1.3](../../../../../circulaire/vreemdelingencirculaire/2000/(c)/BWBR0012288/README.md). De aanvraag wordt niet afgewezen op grond dat de vreemdeling niet alleenstaand is, indien door de Nederlandse rechter een reeds in Nederland gevestigde persoon (niet zijnde bloedverwant in de rechtstreeks opgaande lijn) of instelling als voogd is benoemd.    
### 6.12.6  

####Mvv

De verblijfsvergunning wordt ingevolge [artikel 3.24a, eerste lid, onder a, Vb](../../../../../AMvB/vreemdelingenbesluit/2000/BWBR0011825/README.md) verleend indien de vreemdeling beschikt over een geldige mvv die overeenkomt met het verblijfsdoel waarvoor de verblijfsvergunning is aangevraagd, of is vrijgesteld op grond van [artikel 17, eerste lid, Vw](../../../../../wet/vreemdelingenwet/2000/BWBR0011823/README.md) of [artikel 3.71, tweede lid, Vb](../../../../../AMvB/vreemdelingenbesluit/2000/BWBR0011825/README.md). B1/4.1 is van toepassing.    
### 6.12.7  

####Document voor grensoverschrijding

De verblijfsvergunning wordt ingevolge [artikel 3.24a, eerste lid, onder b, Vb](../../../../../AMvB/vreemdelingenbesluit/2000/BWBR0011825/README.md) verleend indien de vreemdeling beschikt over een geldig document voor grensoverschrijding, of naar het oordeel van de Minister heeft aangetoond dat hij vanwege de regering van het land waarvan hij onderdaan is niet of niet meer in het bezit kan worden gesteld van een zodanig document. B1/4.2 is van toepassing.    
### 6.12.8  

####TBC-onderzoek

De verblijfsvergunning wordt ingevolge [artikel 3.24a, eerste lid, onder c, Vb](../../../../../AMvB/vreemdelingenbesluit/2000/BWBR0011825/README.md) verleend indien de vreemdeling bereid is een onderzoek naar, of behandeling van TBC te ondergaan en daaraan mee te werken, of de nationaliteit bezit van een van de bij ministeriële regeling aan te wijzen landen. B1/4.5 is van toepassing.    
### 6.12.9  

####Openbare orde

De verblijfsvergunning wordt ingevolge [artikel 3.24a, eerste lid, onder d, Vb](../../../../../AMvB/vreemdelingenbesluit/2000/BWBR0011825/README.md) verleend indien de vreemdeling geen gevaar vormt voor de openbare orde of nationale veiligheid, als bedoeld in de [artikelen 3.77](../../../../../AMvB/vreemdelingenbesluit/2000/BWBR0011825/README.md) en [3.78 Vb](../../../../../AMvB/vreemdelingenbesluit/2000/BWBR0011825/README.md). B1/4.4 is van toepassing.    
### 6.12.10  

####Middelenvereiste

### *Termijn aanvraag* 

Het middelenvereiste is niet van toepassing indien de aanvraag is ingediend binnen drie maanden nadat aan de alleenstaande minderjarige de verblijfsvergunning asiel voor bepaalde tijd is verleend, dan wel nadat die beslissing is bekend gemaakt. Indien de aanvraag niet is ontvangen binnen drie maanden nadat aan de alleenstaande minderjarige de verblijfsvergunning asiel voor bepaalde tijd is verleend of bekend gemaakt, wordt de verblijfsvergunning ingevolge [artikel 3.24a, tweede lid, Vb](../../../../../AMvB/vreemdelingenbesluit/2000/BWBR0011825/README.md) pas verleend, nadat de minderjarige heeft aangetoond duurzaam en zelfstandig te beschikken over voldoende middelen van bestaan. In dat geval geldt voor wat betreft de hoogte van het inkomen dat dit ten minste gelijk moet zijn aan het normbedrag als bedoeld in [artikel 3.74, eerste lid, onder a, Vb](../../../../../AMvB/vreemdelingenbesluit/2000/BWBR0011825/README.md) voor de gezinssituatie die ontstaat indien de gezinshereniging wordt toegestaan. 
### *Bijzondere banden met een derde land* 

Het middelenvereiste geldt ook niet indien gezinshereniging niet mogelijk is in een derde land waarmee de minderjarige hoofdpersoon of de vreemdeling bijzondere banden heeft. Indien gezinshereniging wel mogelijk is in een derde land waarmee de minderjarige hoofdpersoon of de vreemdeling bijzondere banden heeft, wordt de verblijfsvergunning ingevolge [artikel 3.24a, tweede lid, Vb](../../../../../AMvB/vreemdelingenbesluit/2000/BWBR0011825/README.md) pas verleend nadat de minderjarige heeft aangetoond duurzaam en zelfstandig te beschikken over voldoende middelen van bestaan. Indien de minderjarige niet over zodanige middelen beschikt, wordt de aanvraag afgewezen. Bijzondere banden zijn in ieder geval aanwezig indien de vreemdeling de nationaliteit van een dergelijk ander land bezit. Ook zijn bijzondere banden aanwezig indien het gezinslid over een verblijfstitel anders dan voor verblijf van korte duur in dat land bezit. Indien de hoofdpersoon echter niet wordt toegelaten tot dat land, is gezinshereniging daar niet mogelijk en wordt het middelenvereiste in het onderhavige kader niet tegengeworpen. Dat de hoofdpersoon tot dat land niet wordt toegelaten, wordt aangetoond door middel van documenten van de bevoegde autoriteiten van dat land.   
### 6.12.10.1  

####Middelen: overgangsrecht per 1 november 2004

Op grond van [artikel 3.103 Vb](../../../../../AMvB/vreemdelingenbesluit/2000/BWBR0011825/README.md) wordt de aanvraag getoetst aan het recht dat gold op het tijdstip waarop de aanvraag is ontvangen, tenzij uit de [Vw](../../../../../wet/vreemdelingenwet/2000/BWBR0011823/README.md) anders voortvloeit, of het recht dat geldt op het tijdstip waarop de beschikking wordt gegeven, gunstiger is. Indien de aanvraag is ontvangen op of na 1 april 2004, maar vóór 1 november 2004, is van belang dat [artikel 3.85, tweede lid, Vb](../../../../../AMvB/vreemdelingenbesluit/2000/BWBR0011825/README.md) luidde: De aanvraag wordt evenmin op grond van [artikel 18, eerste lid, onder d, Vw](../../../../../wet/vreemdelingenwet/2000/BWBR0011823/README.md) afgewezen, indien de persoon bij wie de vreemdeling als gezinslid verblijft: 

a. de leeftijd van zevenenvijftigeneenhalf jaar heeft bereikt;  

b. naar het oordeel van de Minister blijvend en volledig arbeidsongeschikt is; of  

c. als ouder de zorg heeft over een kind jonger dan vijf jaar dat rechtmatig verblijf in Nederland heeft als bedoeld in [artikel 8, onder a tot en met e, dan wel l, Vw](../../../../../wet/vreemdelingenwet/2000/BWBR0011823/README.md), dan wel Nederlander is.     Ad b. Ten aanzien van deze vrijstellingsgrond wordt verwezen naar B2/2.10 onder ad b. Ad c. Ten aanzien van deze vrijstellingsgrond wordt verwezen naar B2/2.10.1 onder ad c. In aanvulling daarop gold het volgende.  
###Meetellen gezinsinkomen bij nareizende (voor-)kinderen

In [artikel 3.22 Vb](../../../../../AMvB/vreemdelingenbesluit/2000/BWBR0011825/README.md) is neergelegd dat de verblijfsvergunning wordt verleend, indien de hoofdpersoon duurzaam en zelfstandig beschikt over een netto-inkomen als bedoeld in [artikel 3.74, onder a, Vb](../../../../../AMvB/vreemdelingenbesluit/2000/BWBR0011825/README.md), en een garantstelling heeft ondertekend, voor zover de vreemdeling als partner van die persoon wil verblijven. In het [Vb](../../../../../AMvB/vreemdelingenbesluit/2000/BWBR0011825/README.md) is derhalve geen verplichting neergelegd om de inkomsten van anderen dan de hoofdpersoon mee te tellen bij de berekening van de bestaansmiddelen. Echter, als de hoofdpersoon (de biologische of juridische ouder bij wie de vreemdeling verblijf beoogt) een naar Nederlands internationaal privaatrecht geldig huwelijk of een in Nederland geregistreerd partnerschap is aangegaan, dan wel een relatie onderhoudt in de zin van [artikel 3.14, aanhef en onder b, Vb](../../../../../AMvB/vreemdelingenbesluit/2000/BWBR0011825/README.md) met een persoon die rechtmatig verblijf heeft als bedoeld in [artikel 8, onder a tot en met e, dan wel l, Vw](../../../../../wet/vreemdelingenwet/2000/BWBR0011823/README.md), dan wel Nederlander is, kan het duurzame, zelfstandig verworven netto-inkomen van die persoon worden meegeteld bij de berekening van de bestaansmiddelen. In deze gevallen zijn de middelen van bestaan voldoende, indien het gezamenlijke netto-inkomen gelijk is aan de bijstandsnorm als bedoeld in [artikel 21, aanhef en onder c, Wwb](../../../../../wet/wet/werk/en/bijstand/BWBR0015703/README.md) voor de categorie echtparen en gezinnen. Daarbij geldt als aanvullende voorwaarde dat, tenzij de bovenbedoelde partner, geregistreerde partner of huwelijkspartner biologisch of juridisch ouder van de vreemdeling is, deze een garantstelling moet hebben ondertekend. Opgemerkt zij nog, dat de omstandigheid dat de hoofdpersoon in gezinsband leeft met een (geregistreerde of huwelijks-)partner, niet afdoet aan de omstandigheid dat de hoofdpersoon mogelijk aanspraak kan maken op de vrijstellingen bedoeld in [artikel 3.22, tweede lid, aanhef en onder a en b, Vb](../../../../../AMvB/vreemdelingenbesluit/2000/BWBR0011825/README.md), zoals dat luidde tot 1 november 2004.    
### 6.12.10.2  

####Middelen: overgangsrecht ex [artikel 116 Vw](../../../../../wet/vreemdelingenwet/2000/BWBR0011823/README.md)

Ingevolge [artikel 116 Vw](../../../../../wet/vreemdelingenwet/2000/BWBR0011823/README.md) blijven de inkomenseisen als bedoeld in [artikel 16, eerste lid, onder c](../../../../../wet/vreemdelingenwet/2000/BWBR0011823/README.md), en [artikel 18, eerste lid, onder d, Vw](../../../../../wet/vreemdelingenwet/2000/BWBR0011823/README.md) gedurende drie jaren na het tijdstip van inwerkingtreding van de [Vw](../../../../../wet/vreemdelingenwet/2000/BWBR0011823/README.md) buiten toepassing op Nederlanders en vreemdelingen die op 1 april 2001 waren toegelaten. Dit heeft gevolgen voor het toepasselijke middelenvereiste, indien verblijf in Nederland wordt beoogd voor gezinshereniging of gezinsvorming bij een: 

– Nederlander (ongeacht of deze reeds op 1 april 2001 Nederlander was of voor 1 april 2004 Nederlander is geworden);  

– Vreemdeling, die op 1 april 2001 op grond van de [Vw](../../../../../wet/vreemdelingenwet/2000/BWBR0011823/README.md) (oud) was toegelaten (dat wil zeggen: toegelaten als vluchteling, houder van een vergunning tot vestiging, houder van een vergunning tot verblijf, een vergunning tot verblijf als asielgerechtigde of een voorwaardelijke vergunning tot verblijf);  

– Vreemdeling, aan wie bij beschikking van op of na 1 april 2004 op grond van de [Vw](../../../../../wet/vreemdelingenwet/2000/BWBR0011823/README.md) in het bezit is gesteld van een verblijfsvergunning regulier of asiel, waarvan de ingangsdatum ligt vóór 1 april 2004.     Op hen blijft tot 1 april 2004 het recht van toepassing dat gold vóór 1 april 2001, voorzover dat gunstiger is dan het recht dat gold op 1 april 2001. [Artikel 116 Vw](../../../../../wet/vreemdelingenwet/2000/BWBR0011823/README.md) was van toepassing op alle drie eisen (zelfstandigheid, duurzaamheid, hoogte) waaraan de inkomsten van de hoofdpersoon moesten voldoen, alsook op eventuele vrijstellingen. Dit betekent dat in zaken die vallen onder de overgangsrechtelijke bepaling van [artikel 116 Vw](../../../../../wet/vreemdelingenwet/2000/BWBR0011823/README.md) bij de toets aan het middelenvereiste het oude recht, zoals dat was neergelegd in de Vc (oud), op alle onderdelen onverkort moet worden toegepast. Aangezien de invulling van het middelenvereiste in het oude recht geheel was neergelegd in beleidsregels (en niet, zoals thans het geval is, goeddeels in algemeen verbindende voorschriften), is in de betreffende categorie zaken de inherente afwijkingsbevoegdheid onverkort van toepassing op alle onderdelen van het middelenvereiste. Overigens werd ook onder het oude recht aan het middelenvereiste strak de hand gehouden.  
###Vrijstellingen

Het middelenvereiste werd in het kader van verlengingsaanvragen niet tegengeworpen aan vreemdelingen die waren toegelaten als echtgeno(o)t(e) of geregistreerd partner van een Nederlander, een houder van een vergunning tot vestiging of een toegelaten vluchteling (B1/1.5 (oud)). Hetzelfde gold voor minderjarige kinderen van een Nederlander, een houder van een vergunning tot vestiging of een toegelaten vluchteling (B1/5.5 (oud)). Weliswaar was in de Vc (oud) niet opgenomen dat het middelenvereiste niet werd tegengeworpen aan vreemdelingen die waren toegelaten als partner van een Nederlander, een houder van een vergunning tot vestiging of een toegelaten vluchteling (B1/3.4 (oud)), maar er bestond een bestendige uitvoeringspraktijk waarbij het middelenvereiste niet werd tegengeworpen aan deze vreemdelingen. De vrijstelling van het middelenvereiste gold uitdrukkelijk niet voor verruimde gezinshereniging (B1/7.4 (oud)). Ook voor vreemdelingen die in het kader van het ouderenbeleid waren toegelaten gold geen uitzonderingsbeleid (zie B1/9.3 (oud)).     
### 6.12.11  

####Beperkingen, arbeidsmarktaantekeningen en voorschrift

De verblijfsvergunning wordt verleend onder de beperking ‘verruimde gezinshereniging bij … [naam (minderjarige) houder asielvergunning]’. De beperking wordt aangevuld met de arbeidsmarktaantekening: ‘Arbeid vrij toegestaan. TWV niet vereist’. Aan de verblijfsvergunning wordt het voorschrift verbonden van het sluiten van een toereikende ziektekostenverzekering. Aangezien de verblijfsvergunning wordt verleend onder een beperking verband houdend met gezinshereniging bij een houder van een verblijfsvergunning asiel voor bepaalde tijd, is het verblijfsrecht tijdelijk van aard, gelet op [artikel 3.5, tweede lid, onder a, Vb](../../../../../AMvB/vreemdelingenbesluit/2000/BWBR0011825/README.md).      
### 7  

####Vreemdelingen van 65 jaar en ouder

### 7.1  

####Eerste verblijfsaanvaarding

De verblijfsvergunning regulier voor bepaalde tijd in het kader van verruimde gezinshereniging kan op aanvraag worden verleend aan vreemdelingen van 65 jaar of ouder die in Nederland willen verblijven bij hun kind(eren). [Artikel 3.25 Vb](../../../../../AMvB/vreemdelingenbesluit/2000/BWBR0011825/README.md) geeft het kader waarbinnen aan deze vreemdelingen een verblijfsvergunning kan worden verleend. Indien niet wordt voldaan aan de voorwaarden van [artikel 3.25 Vb](../../../../../AMvB/vreemdelingenbesluit/2000/BWBR0011825/README.md), wordt de verblijfsvergunning niet verleend. In deze paragraaf wordt uiteengezet onder welke voorwaarden de verblijfsvergunning in het kader van verruimde gezinshereniging kan worden verleend aan vreemdelingen van 65 jaar of ouder. Daarnaast zijn de algemene voorwaarden van [artikel 16 Vw](../../../../../wet/vreemdelingenwet/2000/BWBR0011823/README.md) van toepassing. De verblijfsvergunning wordt derhalve niet verleend, indien niet wordt voldaan aan een of meer van die algemene voorwaarden. Verwezen wordt naar B1/4. Op deze algemene voorwaarden bestaan echter uitzonderingen wat betreft het middelenvereiste (zie [artikel 3.25, tweede lid, Vb](../../../../../AMvB/vreemdelingenbesluit/2000/BWBR0011825/README.md)).    
### 7.2  

####Leeftijd

De verblijfsvergunning wordt niet verleend, indien de vreemdeling de vijfenzestigjarige leeftijd nog niet heeft bereikt (zie [artikel 3.25, eerste lid, Vb](../../../../../AMvB/vreemdelingenbesluit/2000/BWBR0011825/README.md)).    
### 7.3  

####Alleenstaand

De verblijfsvergunning wordt niet verleend, indien de vreemdeling in het land van herkomst niet alleenstaand is (zie [artikel 3.25, eerste lid, Vb](../../../../../AMvB/vreemdelingenbesluit/2000/BWBR0011825/README.md)). Een vreemdeling wordt hier als alleenstaand aangemerkt, indien de vreemdeling ongehuwd, gescheiden of weduwe/weduwnaar is, en geen duurzame en exclusieve partnerrelatie onderhoudt, tenzij er gegronde redenen zijn om aan te nemen dat de (huwelijks)relatie is beëindigd met het enkele oogmerk verblijfsrecht te verkrijgen.    
### 7.4  

####Kinderen in het land van herkomst

De verblijfsvergunning wordt niet verleend, indien in het land van herkomst een kind woont dat geacht kan worden in de opvang van de vreemdeling te kunnen voorzien. De vreemdeling die zich er op beroept dat het kind dat nog in het land van herkomst woont, niet kan voorzien in zijn opvang, onderbouwt dat met terzake relevante gegevens en bescheiden. De vreemdeling is daartoe de meest aangewezen partij.    
### 7.5  

####Kinderen in Nederland

De verblijfsvergunning wordt niet verleend, indien niet vrijwel alle kinderen van de vreemdeling in Nederland verblijven (zie [artikel 3.25, eerste lid, onder a, Vb](../../../../../AMvB/vreemdelingenbesluit/2000/BWBR0011825/README.md)). Niet vereist is dat de vreemdeling bij deze kinderen gaat inwonen.    
### 7.6  

####Verblijfsstatus van de hoofdpersoon

De verblijfsvergunning wordt verleend, indien de in Nederland verblijvende kinderen in Nederland verblijven als: 

a. Nederlander;  

b. houder van een verblijfsvergunning (asiel of regulier) voor onbepaalde tijd; of  

c. houder van een verblijfsvergunning asiel voor bepaalde tijd.      
### 7.7  

####Gelegaliseerde akten

Tenzij een van de uitzonderingen genoemd in B2/8 van toepassing is, wordt met officiële gelegaliseerde bescheiden in ieder geval aangetoond: 

a. dat de vreemdeling alleenstaand is; in dat verband kan worden gedacht aan een overlijdensakte van de echtgeno(o)t(e) of de echtscheidingsakte;  

b. het aantal kinderen van de vreemdeling; in dat verband kan worden gedacht aan een uittreksel uit het geboorteregister; en  

c. de familierechtelijke relatie tot de in Nederland gevestigde kinderen.      
### 7.8  

####Afwijking van het middelenvereiste

De verblijfsvergunning wordt in beginsel niet verleend, indien de hoofdpersoon niet duurzaam en zelfstandig beschikt over een inkomen dat ten minste gelijk is aan het toepasselijke normbedrag als bedoeld in [artikel 3.19, derde lid, VV](../../../../../ministeriele-regeling/voorschrift/vreemdelingen/2000/BWBR0012002/README.md) (zie B1/4.3). De in Nederland woonachtige kinderen moeten gezamenlijk duurzaam en zelfstandig beschikken over voldoende middelen om in hun eigen levensonderhoud en dat van de vreemdeling te kunnen voorzien. Dit betekent dat als de vreemdeling één kind heeft, dit kind moet beschikken over het toepasselijke normbedrag als bedoeld in [artikel 3.19, derde lid, VV](../../../../../ministeriele-regeling/voorschrift/vreemdelingen/2000/BWBR0012002/README.md). Indien er drie kinderen zijn, moet gezamenlijk worden beschikt over een inkomen dat gelijk is aan het toepasselijke normbedrag als bedoeld in artikel 3.19, derde lid, VV . Het gedeelte van het inkomen dat per gezin meer wordt verdiend dan de toepasselijke norm mag bij elkaar worden opgeteld (zie [artikel 3.25 Vb](../../../../../AMvB/vreemdelingenbesluit/2000/BWBR0011825/README.md)). Deze inkomensnorm geldt als een referentiebedrag en niet als minimuminkomen waaronder geen gezinshereniging wordt toegestaan zonder enige concrete beoordeling van de situatie van de aanvrager. 
###Vrijstellingen

In afwijking van de voorgaande alinea wordt de aanvraag niet afgewezen wegens onvoldoende, niet duurzame of niet zelfstandige middelen van bestaan, indien de hoofdpersoon: 

a. 65 jaar of ouder is;  

b. naar het oordeel van de Minister blijvend en volledig arbeidsongeschikt is; of  

c. blijvend niet in staat is aan de plicht tot arbeidsinschakeling te voldoen.    
###Ad b.

Voor de toepassing van deze vrijstellingsgrond wordt aangesloten bij B2/2.10 onder ad b. 
###Ad c.

Voor de toepassing van deze vrijstellingsgrond wordt aangesloten bij B2/2.10 onder ad c. Wanneer de vreemdeling verblijf heeft bij meerdere kinderen en één van de kinderen is vrijgesteld wegens het ontbreken van middelen van bestaan op grond van één van de hierboven genoemde omstandigheden, kan geen vrijstelling van het middelenvereiste plaatsvinden. De overige kinderen die niet vrijgesteld zijn moeten aantonen dat zij gezamenlijk duurzaam en zelfstandig beschikken over een inkomen gelijk het toepasselijke normbedrag als bedoeld in [artikel 3.19, derde lid, VV](../../../../../ministeriele-regeling/voorschrift/vreemdelingen/2000/BWBR0012002/README.md). 
###Meetellen gezinsinkomen

Indien de hoofdpersoon (het familielid bij wie de vreemdeling verblijf beoogt) een naar Nederlands internationaal privaatrecht geldig huwelijk of een in Nederland geregistreerd partnerschap is aangegaan, dan wel een relatie onderhoudt in de zin van [artikel 3.14, onder b, Vb](../../../../../AMvB/vreemdelingenbesluit/2000/BWBR0011825/README.md) met een persoon die rechtmatig verblijf heeft als bedoeld in [artikel 8, onder a tot en met e, dan wel l, Vw](../../../../../wet/vreemdelingenwet/2000/BWBR0011823/README.md), dan wel Nederlander is, kan het duurzame, zelfstandig verworven inkomen van die persoon worden meegeteld bij de berekening van de bestaansmiddelen. In deze gevallen zijn de middelen van bestaan voldoende, indien het gezamenlijke inkomen ten minste gelijk is aan het toepasselijke normbedrag als bedoeld in [artikel 3.19, derde lid, VV](../../../../../ministeriele-regeling/voorschrift/vreemdelingen/2000/BWBR0012002/README.md). Als aanvullende voorwaarde geldt dan dat ondertekening van de garantverklaring geschiedt door de hoofdpersoon en bedoelde (geregistreerde of huwelijks-)partner. Opgemerkt zij nog, dat de omstandigheid dat de hoofdpersoon in gezinsverband leeft met een (geregistreerde of huwelijks-)partner, niet afdoet aan de omstandigheid dat de hoofdpersoon mogelijk aanspraak kan maken op de bovengenoemde vrijstellingen.     
### 7.9  

####Beperkingen, arbeidsmarktaantekeningen en voorschrift

De verblijfsvergunning wordt verleend onder de beperking: ‘verblijf bij kind …… (naam van het kind dat voorziet in het levensonderhoud of van een van de kinderen die gezamenlijk in het levensonderhoud voorzien)’. De beperking wordt aangevuld met de tekst: ‘Arbeid vrij toegestaan. TWV niet vereist’. Aan de verblijfsvergunning wordt het voorschrift verbonden van het sluiten van een voldoende ziektekostenverzekering, met inbegrip van de kosten die zijn verbonden aan opname en verpleging in een sanatorium of een psychiatrische inrichting.     
### 8  

####Gelegaliseerde bescheiden

### 8.1  

####Inleiding

Officiële en gelegaliseerde bescheiden waarborgen dat de vreemdeling die op grond van een bepaalde staat een verblijfsvergunning voor Nederland krijgt, ook daadwerkelijk die staat bezit. Het gaat hierbij om ondermeer geboorteakten, huwelijksakten, akten waarmee de ongehuwde staat wordt aangetoond, bewijzen van echtscheiding en bescheiden omtrent gezagsvoorzieningen. Daarnaast waarborgen officiële en gelegaliseerde bescheiden dat de gegevens die bij de IND, de vreemdelingenpolitie, de GBA en de verschillende andere overheidsdiensten bekend zijn, juist en eensluidend zijn. Derhalve wordt een aanvraag tot het verlenen van een verblijfsvergunning niet ingewilligd, indien de vreemdeling de daarvoor benodigde gelegaliseerde documenten betreffende de staat van personen niet heeft overgelegd. De vreemdeling dient zich hiervoor hetzij persoonlijk, hetzij via familieleden of kennissen, te wenden tot de daartoe bevoegde autoriteiten van het land van herkomst. In de meeste gevallen zal dit het ministerie van BuZa van dat land zijn. Vervolgens dient het stuk te worden gelegaliseerd door de voor dat land bevoegde Nederlandse diplomatieke of consulaire vertegenwoordiging.    
### 8.2  

####Hoofdregel

Als beleidsregel geldt dat de staat van personen wordt aangetoond aan de hand van officiële gelegaliseerde bescheiden. Indien niet-gelegaliseerde documenten worden overgelegd, dienen deze alsnog te worden gelegaliseerd. De vreemdeling draagt zorg voor legalisatie van buitenlandse stukken betreffende de staat van personen. Dat is ook het geval indien de vreemdeling zich er op beroept aanspraak te ontlenen aan [artikel 3.13 tot en met 3.22 Vb](../../../../../AMvB/vreemdelingenbesluit/2000/BWBR0011825/README.md) of [artikel 3.23 Vb](../../../../../AMvB/vreemdelingenbesluit/2000/BWBR0011825/README.md). Het gaat daarbij om een beleidsregel omtrent de vaststelling van feiten. Legalisatie kan slechts strekken tot de bevestiging door de eigen autoriteiten en de acceptatie hiervan door de Nederlandse autoriteiten van de formele echtheid van een document en biedt geen uitsluitsel omtrent de juistheid van de inhoud van het document. Indien er gerede aanwijzingen bestaan dat het gelegaliseerde document inhoudelijk onjuist is, beslist de IND aan de hand van de ter beschikking staande gegevens of het document wordt doorgeleid naar het ministerie BuZa met het verzoek om een verificatieonderzoek. De termijn van het nemen van een beslissing wordt met een termijn van maximaal zes maanden opgeschort. Op de hoofdregel dat buitenlandse bescheiden met betrekking tot de staat van personen moeten worden gelegaliseerd alvorens zij kunnen dienen als basis voor besluitvorming, bestaan de nodige uitzonderingen. Deze uitzonderingen zijn gebaseerd op de circulaire van de mede namens de Minister, de Minister van BuZa en de minister voor Bestuurlijke Vernieuwing en Koninkrijksrelaties, inzake ‘de Legalisatie en verificatie van buitenlandse bewijsstukken betreffende de staat van personen’ van 12 januari 2000, laatstelijk gewijzigd op 15 mei 2006.    
### 8.3  

####Vrijgestelde bescheiden

Van het vereiste van legalisatie zijn vrijgesteld: 

– stukken die vallen onder een verdrag dat voorziet in vrijstelling of afschaffing van legalisatie en die afkomstig zijn uit een land dat partij is bij het betreffende verdrag (zie de bijlage bij de circulaire van 12 januari 2000, laatstelijk gewijzigd op 15 mei 2006 (kenmerk 5001966/99/6);  

– afschriften en uittreksels van akten van de burgerlijke stand, opgemaakt en afgegeven in Indonesië, Nieuw Guinea of Suriname, voordat deze landen op 27 december 1949, 1 oktober 1962 onderscheidenlijk 25 november 1975 de onafhankelijkheid verkregen; en  

– uit het buitenland afkomstige stukken, overgelegd door een in Nederland woonachtig persoon die met betrekking tot hetzelfde rechtsfeit reeds eerder een gelegaliseerd stuk heeft overgelegd dat de basis heeft gevormd voor het opmaken van een akte van de burgerlijke stand in Nederland of voor de opname van gegevens over de betreffende persoon in de gemeentelijke basisadministratie, voorzover het later overgelegde niet-gelegaliseerde stuk inhoudelijk overeenstemt met de op grond van het eerder overgelegde gelegaliseerde stuk in de akte of in de gemeentelijke basisadministratie opgenomen gegevens en het latere stuk overeenstemt met het gelegaliseerde stuk.      
### 8.4  

####Overige vrijstellingen

Van de voorwaarde van het overleggen van uit het buitenland afkomstige gelegaliseerde documenten kan worden vrijgesteld de persoon die tegen de legalisatie gegronde bedenkingen heeft geuit, voorzover die persoon: 

a. rechtmatig verblijf in Nederland heeft als bedoeld in [artikel 8, onder c of d, Vw](../../../../../wet/vreemdelingenwet/2000/BWBR0011823/README.md) of op het moment van verkrijging van het Nederlanderschap op die grond rechtmatig in Nederland verbleef;  

b. een aanvraag heeft ingediend tot het verlenen van een verblijfsvergunning asiel voor bepaalde tijd als bedoeld in [artikel 28 Vw](../../../../../wet/vreemdelingenwet/2000/BWBR0011823/README.md), voorzover daarop nog niet onherroepelijk afwijzend is beslist; of  

c. rechtmatig verblijf in Nederland heeft als bedoeld in [artikel 8, onder a of b, Vw](../../../../../wet/vreemdelingenwet/2000/BWBR0011823/README.md) en bij de verlening en verlenging van de verblijfsvergunning regulier voor bepaalde tijd is vrijgesteld van het bezit van een geldig document voor grensoverschrijding, of op het moment van verkrijging van het Nederlanderschap als zodanig in Nederland verbleef.     De bedenkingen zijn in ieder geval ongegrond, indien: 

a. de betrokken persoon beschikt over een document dat aan hem, na de datum van het te legaliseren document maar in de periode waarin hij behoorde tot een van de hierboven onder a bedoelde categorieën, in persoon is afgegeven door de autoriteiten van zijn land van herkomst;  

b. het document waarvan legalisatie wordt verlangd, is afgegeven door andere autoriteiten dan die van het land van herkomst;  

c. zich met betrekking tot die persoon in de periode waarin deze behoorde tot één van de hierboven onder a, bedoelde categorieën, een rechtsfeit heeft voorgedaan waarbij de autoriteiten van het land van herkomst waren betrokken; of  

d. de betrokken persoon in de periode waarin hij behoorde tot één van de hierboven onder a bedoelde categorieën, vrijwillig naar het land van herkomst is gereisd.       
### 8.5  

####Bewijsnood

Van de voorwaarde van het overleggen van uit het buitenland afkomstige gelegaliseerde documenten kan voorts worden vrijgesteld de persoon die wegens bewijsnood niet in staat is dergelijke documenten over te leggen. Bewijsnood zal zich met name voordoen in het geval dat de registers van de burgerlijke stand in het land waar de documenten vandaan moeten komen niet bestaan dan wel onvolledig zijn, alsmede wanneer er in het land in kwestie geen stukken kunnen worden verkregen vanwege de op dat moment bestaande politieke situatie. Om een dergelijke bewijsnood te kunnen aannemen is vooraf overleg met het ministerie van BuZa noodzakelijk door de IND. Indien betrokkene stelt geen documenten te kunnen overleggen, maar ingevolge de circulaire inzake legalisatie en verificatie van buitenlandse bewijsstukken betreffende de staat van personen wel gelegaliseerde documenten dient te overleggen, verzoekt de IND het ministerie van BuZa om nadere informatie ter zake. De IND stelt op grond van de door het ministerie van BuZa verstrekte informatie vast of de door betrokkene overgelegde documenten alsnog kunnen worden gelegaliseerd. Indien dit niet het geval is, wordt door de IND beoordeeld of er sprake is van bewijsnood, alvorens zij beslist op de aanvraag. Indien dit niet het geval is, wordt de vreemdeling verzocht alsnog zorg te dragen voor de legalisatie van de overgelegde documenten. Indien wel sprake is van bewijsnood, kan de afstammingsrelatie middels DNA-onderzoek worden aangetoond. Indien door middel van het DNA-onderzoek de afstammingsrelatie is aangetoond, kan de vrijstelling worden verleend. Indien DNA-onderzoek niet mogelijk is, kan in een situatie van bewijsnood ook gebruik worden gemaakt van identificerende vragen.    
### 8.6  

####Toepassing DNA-onderzoek

In het geval van aanvragen waarbij door legalisatieplichtige vreemdelingen geen documenten zijn overgelegd, neemt de IND ter zake contact op met het Ministerie van BuZa. Uit de informatie van het Ministerie van BuZa kan blijken dat er sprake is van bewijsnood voor betrokkene. In dat geval wijst de IND betrokkene op de mogelijkheid van DNA-onderzoek ten einde vast te stellen of er sprake is van een biologische afstammingsrelatie. Betrokkene wordt derhalve slechts op de mogelijkheid van DNA-onderzoek gewezen in het geval er sprake is van uit beide ouders of uit één van beide ouders geboren kinderen en nadat is vastgesteld dat betrokkene aantoonbaar in bewijsnood verkeert met betrekking tot de te overleggen documenten. Als de afstammingsrelatie door het DNA-onderzoek wordt bevestigd en aan alle overige voorwaarden wordt voldaan, wordt de aanvraag ingewilligd, tenzij overigens bekend geworden gegevens zich tegen inwilliging verzetten. Deelname aan DNA-onderzoek geschiedt op vrijwillige basis. Indien de aanvrager geen gebruik maakt van de mogelijkheid van DNA-onderzoek, zal op grond van de beschikbare gegevens een beslissing worden genomen over de aanvraag. Als de aanvrager instemt met een DNA-test ten behoeve van de door hem of haar aangegeven gezinsleden en met het gebruik van de uitslag van DNA-onderzoek in de procedure in kwestie, dient betrokkene een bijdrage ter uitvoering van DNA-onderzoek te storten op rekening van het laboratorium waar het DNA-onderzoek zal worden verricht. De hoogte van de bijdrage wordt afgeleid van het aantal te onderzoeken kinderen:  

| Aantal te onderzoeken kinderen  | Hoogte bijdrage  |
|:---|:---|
| één kind  | € 199,66  |
| twee kinderen  | € 263,19  |
| drie kinderen  | € 326,72  |
| vier kinderen  | € 390,25  |
| etc  | etc  |

De eigen bijdrage ter uitvoering van DNA onderzoek hoeft, in overeenstemming met het bepaalde in [C12/6](../../../../../circulaire/vreemdelingencirculaire/2000/(c)/BWBR0012288/README.md), niet te worden betaald als het gaat om een DNA-onderzoek bij nareizende gezinsleden als bedoeld in [artikel 29, eerste lid, onder e en f, Vw](../../../../../wet/vreemdelingenwet/2000/BWBR0011823/README.md), van een aanvrager die binnen drie maanden nadat hij een asielvergunning heeft gekregen om nareis verzoekt (via een mvv-aanvraag of verzoek om advies). Echter indien de uitslag voor betrokkene negatief is kan alsnog de eigen bijdrage worden verhaald op betrokkene conform de hierboven genoemde bedragen. De aanvrager dient de gezinsleden in het buitenland te informeren dat zij zich moeten melden bij de Nederlandse diplomatieke vertegenwoordiging. De in het buitenland verblijvende echtgeno(o)t(e) of partner van de referent die om DNA-onderzoek heeft verzocht, wordt door de Nederlandse diplomatieke vertegenwoordiging in kennis gesteld van de door de referent in het aanvraagformulier voor DNA-onderzoek verstrekte gegevens over de relatie tussen de ouders en de kinderen voor wie overkomst naar Nederland wordt gevraagd. De echtgeno(o)te of partner legt ter zake van de juistheid van de door de referent verstrekte gegevens een verklaring af, die door de Nederlandse diplomatieke vertegenwoordiging schriftelijk wordt vastgelegd en door betrokkene wordt ondertekend. De gezinsleden van de aanvrager tekenen aldaar een verklaring van geen bezwaar met betrekking tot DNA-onderzoek. Het DNA-materiaal wordt afgenomen door een medisch gekwalificeerd persoon in aanwezigheid van een ambtenaar van de Nederlandse diplomatieke vertegenwoordiging en wordt door de diplomatieke vertegenwoordiging verzonden naar het laboratorium waar het DNA-onderzoek zal worden verricht. Het DNA-materiaal van de aanvrager in Nederland wordt in een van de in de ‘Circulaire legalisatie en verificatie van buitenlandse bewijsstukken betreffende de staat van personen’ genoemde geaccrediteerde laboratoria in Nederland afgenomen, dan wel op een door dat laboratorium aangewezen plaats, door een medische gekwalificeerde in aanwezigheid van een vertegenwoordiger van het laboratorium. De uitslag van het DNA-onderzoek biedt een zekerheid met betrekking tot het bestaan van een biologische afstammingsrelatie van ten minste 99,99 % in het geval van beide ouders DNA-materiaal beschikbaar is, en ten minste 99,9% in het geval van één ouder DNA-materiaal beschikbaar is. De IND informeert de aanvrager over de uitslag van het DNA-onderzoek. Indien de uitslag voor betrokkene positief is wordt de bijdrage door de IND aan betrokkene terugbetaald. Indien de uitslag negatief is, vindt er geen restitutie plaats. Het DNA-materiaal wordt door het laboratorium vernietigd nadat de beslissing in de procedure in het kader waarvan het DNA-materiaal is afgenomen, onherroepelijk is geworden. De IND geeft daartoe een schriftelijke aanwijzing aan het laboratorium.     
### 9  

####Verlenging en intrekking verblijf (verruimde) gezinshereniging

### 9.1  

####Inleiding

Als uitgangspunt wordt de aanvraag tot het verlengen van de geldigheidsduur van een verblijfsvergunning afgewezen indien niet wordt voldaan aan de beperking waaronder de verblijfsvergunning is verleend of een voorschrift dat aan de verblijfsvergunning is verbonden,waarvan met name sprake zal zijn ingeval van verbreking van de gezinsband, ingeval de hoofdpersoon zijn hoofdverblijf buiten Nederland verplaatst of ingeval het verblijfsrecht van de hoofdpersoon wordt beëindigd, (zie B1/5.3.1) of indien een van de andere in [artikel 18 Vw](../../../../../wet/vreemdelingenwet/2000/BWBR0011823/README.md) genoemde afwijzingsgronden van toepassing is (zie B1/5.3.1 t/m B1/5.3.6). De vreemdeling die niet meer voldoet aan de beperking verband houdend met het doel waarvoor de oorspronkelijke verblijfsvergunning was verleend, kan uiteraard een aanvraag indienen tot wijziging van de verblijfsvergunning. De tijdig ingediende aanvraag komt voor inwilliging in aanmerking indien wordt voldaan aan de voorwaarden voor de eerste verblijfsaanvaarding voor het nieuw beoogde verblijfsdoel. Voor de verlening van de verblijfsvergunning regulier voor onbepaalde tijd wordt verwezen naar B1/6. Aan vreemdelingen die als minderjarig kind in het kader van gezinshereniging houder zijn geweest van een verblijfsvergunning voor bepaalde tijd kan onder bepaalde voorwaarden een verblijfsvergunning voor onbepaalde tijd worden verleend (zie [artikel 21a, eerste lid, onder b en tweede lid, Vw](../../../../../wet/vreemdelingenwet/2000/BWBR0011823/README.md); B1/6).    
### 9.2  

####Verlenging en intrekking van de verblijfsvergunning

Nadat de vreemdeling een jaar verblijf in het kader van (verruimde) gezinshereniging heeft gehad, dient de verblijfsvergunning te worden verlengd. Daarbij wordt getoetst aan de algemene voorwaarden voor het verlengen van de verblijfsvergunning. Indien de verblijfsvergunning is verleend voor verblijf bij een minderjarige houder van een verblijfsvergunning asiel voor bepaalde tijd, wordt het feit dat die houder inmiddels de leeftijd van 18 jaar heeft bereikt niet tegengeworpen in het kader van de verlenging. De verblijfsvergunning wordt om die enkele reden niet ingetrokken. Ingevolge [artikel 18, eerste lid, onder d, Vw](../../../../../wet/vreemdelingenwet/2000/BWBR0011823/README.md) kan de aanvraag tot het verlengen van de geldigheidsduur van de verblijfsvergunning worden afgewezen, indien de vreemdeling of de persoon bij wie deze verblijft niet meer duurzaam en zelfstandig beschikt over voldoende middelen van bestaan. Ingevolge [artikel 19 Vw](../../../../../wet/vreemdelingenwet/2000/BWBR0011823/README.md) kan de verblijfsvergunning om die reden worden ingetrokken. De verlenging van de verblijfsvergunning wordt alleen afgewezen indien de vreemdeling of de persoon bij wie deze verblijft geheel of ten dele een beroep doet op de publieke middelen. De verblijfsvergunning wordt eveneens slechts ingetrokken indien een beroep wordt gedaan op de publieke middelen (zie B2/9.5). Dat lijdt uitzondering in de gevallen genoemd in B2/9.5.2. Deze uitzonderingen gelden ongeacht de vraag of de hoofdpersoon verblijfsrecht van tijdelijke aard of van niet-tijdelijke aard heeft.    
### 9.3  

####Verbreking van de (huwelijks)relatie

Ingevolge [artikel 19](../../../../../wet/vreemdelingenwet/2000/BWBR0011823/README.md) juncto [18, eerste lid, onder f, Vw](../../../../../wet/vreemdelingenwet/2000/BWBR0011823/README.md) kan de verblijfsvergunning worden ingetrokken indien niet wordt voldaan aan de beperking waaronder de verblijfsvergunning is verleend of een voorschrift dat aan de verblijfsvergunning is verbonden. Daarvan zal met name sprake zijn ingeval van verbreking van de (huwelijks)relatie. Er is sprake van een verbreking van de (huwelijks)relatie indien: 

* de (huwelijks)relatie op grond waarvan verblijf was toegestaan feitelijk of juridisch is verbroken. Dit kan ondermeer blijken uit het feit dat de vreemdeling en de hoofdpersoon niet meer staan ingeschreven op hetzelfde adres in de GBA, of uit het feit dat de partners naar buiten toe verschillende adressen voeren;  

* de hoofdpersoon is overleden; of  

* de hoofdpersoon zich vrijwillig in het buitenland heeft gevestigd.   Tenzij op grond van B16 een verblijfsvergunning voor voortgezet verblijf kan worden verleend, wordt in een dergelijk geval de verblijfsvergunning ingetrokken. De verblijfsvergunning voor voortgezet verblijf kan alleen op aanvraag worden verleend. Indien intrekking in deze gevallen wordt overwogen, wordt de vreemdeling derhalve in de gelegenheid gesteld een aanvraag tot wijziging van de beperking in ‘voortgezet verblijf’ in te dienen. [Artikel 3.90 Vb](../../../../../AMvB/vreemdelingenbesluit/2000/BWBR0011825/README.md) geeft een uitzondering op de hiervoor weergegeven regel dat de verblijfsvergunning wordt ingetrokken indien de (huwelijks)relatie is verbroken. Dit artikel ziet op situaties waarin een vreemdeling, wiens verblijf in het kader van gezinshereniging of gezinsvorming is aanvaard, de hoofdpersoon wegens gewelddaden is ontvlucht. In dergelijke gevallen kan er sprake zijn van een tijdelijke (feitelijke) verbreking van de samenwoning. De feitelijke verbreking kan echter ook een permanent karakter hebben. Om die reden kan de verblijfsvergunning, in situaties waarin de vreemdeling de hoofdpersoon wegens gewelddaden is ontvlucht, wel worden ingetrokken indien er sedert de feitelijke verbreking van de samenwoning een jaar is verstreken. De vreemdeling die stelt de persoon bij wie verblijf was toegestaan wegens gewelddaden te hebben verlaten, maakt dat aannemelijk door in ieder geval over te leggen: 

a. gegevens van de politie, bijvoorbeeld de melding van een incident, mits bij de politie voldoende aannemelijk is gemaakt dat het geweld heeft plaats gevonden, of een proces-verbaal van de aangifte; en  

b. een verklaring van een (vertrouwens)arts of een andere hulpverlener; de vertrouwensarts hoeft niet de eigen huisarts te zijn; of  

c. gegevens over verblijf in een blijf-van-mijn-lijfhuis; of  

d. andere gegevens, voorzover het gaat om objectieve gegevens uit\ betrouwbare bron.     
### 9.3.1  

####Aanvraag voor het verrichten van arbeid

Indien de (huwelijks)relatie korter dan drie jaar heeft geduurd, komt de vreemdeling in beginsel niet in aanmerking voor een zelfstandige verblijfsvergunning voor voortgezet verblijf (zie B16/5.3), tenzij sprake is van klemmende redenen van humanitaire aard (zie B16/5.3.3) of internationale verplichtingen (zie B16/5.5). Wanneer de vreemdeling een aanvraag indient voor een ander verblijfsdoel, dient deze aanvraag getoetst te worden aan het ter zake geldende beleid. De aanvraag om voortzetting van het verblijf voor het verrichten van arbeid in loondienst wordt getoetst aan het beleid zoals genoemd in B5. Zie in dit verband het bepaalde in B1/2.3.2 ten aanzien van vreemdelingen die op grond van hun eerdere verblijfsrecht vrij tot de Nederlandse arbeidsmarkt zijn toegelaten. Voor deze categorie vreemdelingen is een TWV niet vereist. Er dient echter wel getoetst te worden of met het verrichten van de arbeid een wezenlijk Nederlands arbeidsmarktbelang wordt gediend, tenzij er sprake is van internationale verplichtingen (zie B16/9). Deze toets wordt uitgevoerd door de Algemene Directie voor de Arbeidsvoorzieningsorganisatie. De aanvraag van de betreffende vreemdeling dient derhalve ter advisering te worden voorgelegd aan deze organisatie, indien de werkzaamheden niet vallen onder het algemene arbeidsmarktadvies dat deze organisatie halfjaarlijks uitbrengt. De aanvraag om voortzetting van het verblijf voor het verrichten van arbeid als zelfstandige wordt onverkort getoetst aan het beleid als genoemd in B5/7. Zie voor uitzonderingen op grond van de overgangsregeling ingevolge [artikel 9.6 Vb](../../../../../AMvB/vreemdelingenbesluit/2000/BWBR0011825/README.md) (zie B16/5.3.4).     
### 9.4  

####Verbreking van andere gezinsrelaties

Van verbreking van de gezinsrelatie is sprake indien de vreemdeling als hierbedoeld: 

– niet langer tot het gezin behoort van degene bij wie verblijf is toegestaan, omdat hij/zij in het huwelijk is getreden of is gaan samenleven met een partner, ongeacht of hij/zij in het ouderlijk huis woont;  

– niet langer in gezinsverband samen woont en in eigen onderhoud is gaan voorzien. In Nederland buitenshuis wonende kinderen die een volledige dagopleiding volgen (al dan niet met studiebeurs), behouden hun afhankelijke verblijfstitel;  

– in Nederland achterblijft, nadat degene bij wie verblijf is toegestaan, zich vrijwillig in het buitenland heeft gevestigd of nadat diens verblijf is beëindigd.   Zie voor de verblijfsrechtelijke gevolgen van afwezigheid voor militaire dienst in het land van herkomst of detentie in het buitenland van degene bij wie verblijf werd toegestaan B1/5.3.2.    
### 9.5  

####Middelenvereiste

Ingevolge [artikel 18, eerste lid, onder d, Vw](../../../../../wet/vreemdelingenwet/2000/BWBR0011823/README.md) kan de aanvraag tot het verlengen van de geldigheidsduur van de verblijfsvergunning worden afgewezen, indien de vreemdeling of de persoon bij wie deze verblijft niet meer duurzaam en zelfstandig beschikt over voldoende middelen van bestaan. Ingevolge [artikel 19 Vw](../../../../../wet/vreemdelingenwet/2000/BWBR0011823/README.md) kan de verblijfsvergunning om die reden worden ingetrokken (Zie B2/9.2). Als de aanvraag tot het verlengen van de geldigheidsduur van de verblijfsvergunning kan worden afgewezen, omdat de vreemdeling of de persoon bij wie deze verblijft niet meer duurzaam en zelfstandig beschikt over voldoende middelen van bestaan, wordt bezien of de gevolgen voor de vreemdeling niet onevenredig zijn in verhouding tot de met het middelenvereiste te dienen doelen. Omtrent die afweging van belangen zijn in B2/9.5.2 algemene regels gesteld, die ook hier van toepassing zijn.   
### 9.5.1  

####Inleiding

Ingevolge [artikel 18, eerste lid, onder d, Vw](../../../../../wet/vreemdelingenwet/2000/BWBR0011823/README.md) kan de aanvraag tot het verlengen van de geldigheidsduur van de verblijfsvergunning worden afgewezen, indien de vreemdeling of de persoon bij wie deze verblijft niet meer duurzaam en zelfstandig beschikt over voldoende middelen van bestaan. De aanvraag om verlenging wordt op deze grond alleen afgewezen als een beroep wordt gedaan op de publieke middelen (zie B2/9.2). Ingevolge [artikel 19 Vw](../../../../../wet/vreemdelingenwet/2000/BWBR0011823/README.md) kan de verblijfsvergunning om die reden worden ingetrokken (Zie B2/9.2). Alleen indien een beroep wordt gedaan op de publieke middelen zal tot intrekking op deze grond worden overgegaan. Als de aanvraag tot het verlengen van de geldigheidsduur van de verblijfsvergunning kan worden afgewezen, omdat de vreemdeling of de persoon bij wie deze verblijft geheel of ten dele ten laste komt van de publieke middelen, wordt bezien of de gevolgen voor de vreemdeling niet onevenredig zijn in verhouding tot de met het middelenvereiste te dienen doelen. Omtrent die afweging van belangen zijn in B2/9.5.2 algemene regels gesteld, die ook hier van toepassing zijn.    
### 9.5.2  

####Belangenafweging en vrijwillige werkloosheid

Als de aanvraag tot het verlengen van de geldigheidsduur van de verblijfsvergunning wordt afgewezen, omdat de vreemdeling of de persoon bij wie deze verblijft geheel of ten dele een beroep doet op de publieke middelen, wordt bezien of de gevolgen voor de vreemdeling niet onevenredig zijn in verhouding tot de met het middelenvereiste te dienen doelen. Omtrent die afweging van belangen worden hieronder algemene regels gesteld. Bij deze belangenafweging worden de volgende factoren betrokken: 

– de nationaliteiten van de vreemdeling en de gezinsleden (waaronder tevens wordt begrepen de hoofdpersoon). Hierbij is met name van belang de vraag of (één van de) gezinsleden de Nederlandse nationaliteit heeft;  

– voorzover de hoofdpersoon in het bezit is van een verblijfsvergunning regulier: het doel; en de (niet-)tijdelijkheid van deze verblijfsvergunning;  

– de duur van het verblijf van de vreemdeling en de gezinsleden in Nederland op grond van een verblijfsvergunning;  

– de banden van de vreemdeling en de gezinsleden met het herkomstland;  

– de reden waarom de vreemdeling geheel of ten dele ten laste komt van de publieke middelen;  

– de duur en hoogte van middelen van bestaan die eventueel nog wel beschikbaar zijn;  

– de mate waarin de vreemdeling eventueel een (aanvullend) beroep doet op de publieke middelen en (voorzover van toepassing) de reden waarom een vreemdeling dit beroep doet;  

– eventuele bijzondere omstandigheden ten aanzien van de vreemdeling en de gezinsleden.   
### *Vrijwillige werkloosheid* 

Het economisch welzijn van Nederland is een van de gronden waarop inmenging in het familie- of gezinsleven, bedoeld in artikel 8 EVRM, kan worden gerechtvaardigd. Bij de belangenafweging die toetsing aan artikel 8 EVRM meebrengt, komt aan het feit dat er sprake is van vrijwillige of verwijtbare werkloosheid en van een beroep op de publieke middelen een zodanig zwaar gewicht toe, dat verblijfsbeëindiging veelal een gerechtvaardigde inmenging zal betekenen. Gelet op het voorgaande wordt behoudens de vrijstellingsgronden van [artikel 3.85 Vb](../../../../../AMvB/vreemdelingenbesluit/2000/BWBR0011825/README.md) (zie hieronder) de aanvraag om verlenging van de geldigheidsduur, bij een beroep op de publieke middelen, in ieder geval afgewezen indien de hoofdpersoon tijdens de geldigheid van de verblijfsvergunning vrijwillig of door eigen toedoen werkloos is geworden. Onder deze omstandigheden wordt ook de nog geldige verblijfsvergunning ingetrokken. Het enkele feit dat iemand werkloos is na het einde van een arbeidsovereenkomst voor bepaalde duur, is onvoldoende om aan te nemen dat sprake is van vrijwillige werkloosheid. Vrijwillige werkloosheid kan wel worden aangenomen indien er andere feiten en omstandigheden zijn waaruit kan worden afgeleid dat het einde van het dienstverband een niet-onvrijwillig karakter heeft of dat na einde dienstverband de werkloosheid alsnog een niet-onvrijwillig karakter heeft gekregen, hetgeen onder meer kan blijken uit uitsluiting van of strafkorting op de uitkering. Er kan gesproken worden van vrijwillige werkloosheid indien een werknemer verwijtbaar werkloos is geworden in de zin van [artikel 24 WW](../../../../../wet/werkloosheidswet/BWBR0004045/README.md). Dit is het geval als hij: 

– zich zodanig verwijtbaar heeft gedragen dat hij redelijkerwijs heeft moeten begrijpen dat dit gedrag zijn ontslag tot gevolg zou kunnen hebben (bijvoorbeeld ontslag op staande voet);  

– ontslag heeft genomen, zonder dat aan de voortzetting van zijn dienstbetrekking voor hem zodanige bezwaren zijn verbonden dat deze voortzetting redelijkerwijs niet van hem zou kunnen worden gevergd.   Of een werknemer al dan niet verwijtbaar werkloos is geworden, dient naar behoren te worden geconstateerd door het CWI, de Gemeentelijke Sociale Dienst of het uitvoeringsorgaan van de sociale verzekeringen. Indien geconstateerd wordt dat de hoofdpersoon niet door eigen toedoen werkloos is, is hij onvrijwillig werkloos.    
### 9.5.3  

####Afwijking van het middelenvereiste

Ingevolge [artikel 3.85 Vb](../../../../../AMvB/vreemdelingenbesluit/2000/BWBR0011825/README.md) wordt de aanvraag tot het verlengen niet afgewezen wegens het ontbreken van voldoende middelen van bestaan indien de hoofdpersoon 65 jaar of ouder is of naar het oordeel van de Minister blijvend en volledig arbeidsongeschikt is.      
### 10  

####Artikel 8 EVRM

### 10.1  

####Inleiding

Indien na de toetsing aan de voorgaande hoofdstukken de vreemdeling geen verblijfsvergunning in het kader van gezinshereniging of gezinsvorming wordt verleend, dient in alle gevallen getoetst te worden aan artikel 8 EVRM.  
###Art. 8. EVRM bepaalt:

1. Een ieder heeft recht op respect voor zijn privé-leven, zijn familie- en gezinsleven, zijn woning en zijn correspondentie.  

2. Geen inmenging van enig openbaar gezag is toegestaan in de uitoefening van dit recht, dan voorzover bij de wet is voorzien en in een democratische samenleving noodzakelijk is in het belang van de nationale veiligheid, de openbare veiligheid of het economisch welzijn van het land, het voorkomen van wanordelijkheden en strafbare feiten, de bescherming van de gezondheid of de goede zeden of voor de bescherming van de rechten en vrijheden van anderen.       
### 10.2  

####Toetsingskader

Hieronder wordt aangegeven welke vragen moeten worden beantwoord bij de toetsing aan artikel 8 EVRM. 
###a. Begrippen

Wat wordt verstaan onder privé-, familie- of gezinsleven in de zin van artikel 8 EVRM? 
###b. Inmenging

Wanneer levert het niet toestaan van voortzetting van het verblijf aan de vreemdeling een inmenging op in het recht op eerbiediging van het familie- of gezinsleven of van het privé-leven van betrokkene? En wanneer is een dergelijke inmenging gerechtvaardigd in het licht van het artikel 8, tweede lid, EVRM? Om gerechtvaardigd te zijn dient de inmenging: 

* te zijn voorzien bij wet;  

* een legitiem doel te dienen; en  

* proportioneel te zijn.   
###c. Belangenafweging

Welke wegingscriteria dienen in de belangenafweging te worden betrokken?   
### 10.2.1  

####Begrippen

###Familie- of gezinsleven

Het begrip familie- of gezinsleven in artikel 8 EVRM heeft een andere betekenis dan (nationale) begrippen als feitelijke gezinsband en familierechtelijke relatie. In veel gevallen waarin de feitelijke gezinsband is verbroken, zal er toch gezinsleven in de zin van artikel 8 EVRM bestaan.  In de volgende gevallen is in ieder geval sprake van familie- of gezinsleven als bedoeld in artikel 8 EVRM: 

a. de echtgenoten in een reëel huwelijk (lawful and genuine marriage);  

b. de partners in een reële en in voldoende mate met een huwelijk op een lijn te stellen (homo- of heteroseksuele) relatie;  

c. de ouders en hun uit een reëel huwelijk of niet-huwelijkse relatie geboren minderjarige en meerderjarige kinderen.    In de volgende gevallen kan eveneens sprake zijn van familie- of gezinsleven als bedoeld in artikel 8 EVRM: 

a. de erkenner en het kind, mits aan de relatie tussen het kind en de erkenner daadwerkelijk invulling wordt gegeven;  

b. de biologische vader en het kind, mits er sprake is van bijkomende omstandigheden, zoals een relatie tussen die vader en de moeder die voldoende op een lijn is te stellen met een huwelijk (ongeacht of de geboorte van het kind plaatsvond voor of nadat de relatie of de samenleving was verbroken) of feitelijke contacten (als samenleving, verzorging en/of opvang) met het kind;  

c. adoptiefouders en het kind, mits daaraan voldoende invulling wordt gegeven;  

d. pleegouders of opvangouders en het kind, mits daaraan voldoende invulling wordt gegeven;  

e. overige naaste bloedverwanten, zoals de grootouders en het kleinkind, broer of zus, de oom/tante en de neef/nicht, mits er sprake is van een meer dan gebruikelijke afhankelijkheid en emotionele binding (more than normal emotional ties).   Het familie- of gezinsleven tussen (geregistreerde en huwelijks)partners eindigt met de feitelijke verbreking van de (huwelijkse) relatie.  Het gezinsleven tussen ouders en kinderen eindigt slechts in zeer uitzonderlijke situaties. Ook indien men niet samenwoont of maar heel kort heeft samengewoond, of indien er in een periode weinig of geheel geen contact is geweest, zijn er andere zwaarwegende feiten nodig om het gezinsleven als beëindigd te kunnen aanmerken. De enkele ondertoezichtstelling of uithuisplaatsing van het kind beëindigt bijvoorbeeld niet het gezinsleven.  
###Privé-leven

In de zaak Bensaid van 6 februari 2001, nr 44599/98, heeft het EHRM het begrip privé-leven als volgt gedefinieerd: ‘Privé-leven is een ruim begrip en leent zich niet voor een uitputtende definitie. Het Hof heeft inmiddels bepaald dat elementen als vereenzelviging met een bepaald geslacht (gender identification), naam, seksuele oriëntatie en seksueel leven belangrijke elementen zijn van de persoonlijke sfeer die door artikel 8 EVRM beschermd worden. Geestelijke gezondheid moet ook gezien worden als een essentieel deel van privé-leven in het kader van het aspect morele integriteit. Artikel 8 EVRM beschermt het recht op een identiteit, persoonlijke ontwikkeling en het recht om relaties aan te gaan en te ontwikkelen met andere mensen en de buitenwereld. Het behoud van een geestelijke stabiliteit is in deze context een onontbeerlijke voorwaarde om het recht op respect voor het privé-leven effectief te genieten’.  In de (latere) uitspraak in de zaak Üner, van 18 oktober 2006, nr 46410/99, heeft het EHRM overwogen: ‘Artikel 8 EVRM beschermt echter ook het recht om relaties met andere mensen te stichten en te ontwikkelen en kan onder omstandigheden aspecten van iemands sociale identiteit omvatten’. Het EHRM overweegt verder dat in dat licht het totaal aan sociale banden van ingeburgerde vreemdelingen en de samenleving waarin zij leven onderdeel kan zijn van het begrip privé-leven.     
### 10.2.2  

####Inmenging

Inmenging op het familie- en gezinsleven, dan wel het privé-leven wordt aangenomen, indien de vreemdeling: 

* met toepassing van [artikel 67 Vw](../../../../../wet/vreemdelingenwet/2000/BWBR0011823/README.md) ongewenst wordt verklaard (ook indien sprake is van eerste toelating!), tenzij ook de gezinsleden Nederland moeten (hebben) verlaten;  

* gedurende lange tijd als tweede generatie migrant in het bezit is geweest van een verblijfsvergunning; of  

* het verblijf van de vreemdeling wordt beëindigd, dat wil zeggen in *alle* gevallen (asiel en regulier, ongeacht de grond waarop verblijf is verleend) waarin voortgezette toelating wordt geweigerd of de verblijfsvergunning wordt ingetrokken.   
### *Eerste verblijfsaanvaarding* 

In het algemeen vormt de afwijzing van een aanvraag tot het verlenen van een verblijfsvergunning van een vreemdeling die niet eerder een verblijfsvergunning in Nederland had, geen inmenging in het recht op respect voor het gezinsleven of privé-leven, ook niet indien de vreemdeling feitelijk al enige tijd in Nederland verblijft en hier feitelijk gezins- dan wel privé-leven onderhoudt. Indien de vreemdeling tijdens de vrije termijn of in afwachting van een beslissing, gezinsleven is gaan uitoefenen, doet hij dat als het ware op eigen risico en in de wetenschap dat hij Nederland na de vrije termijn, dan wel een negatieve beslissing op de lopende aanvraag, weer zal dienen te verlaten. In dergelijke gevallen heeft de Nederlandse overheid niet door de verlening van een verblijfsvergunning nadrukkelijk ingestemd met het bestendige verblijf van die vreemdeling in Nederland en hem in de gelegenheid gesteld dat gezinsleven uit te oefenen. Evenmin is sprake van inmenging in het geval een verblijfsvergunning is verleend op grond van door de vreemdeling verstrekte onjuiste gegevens of door de vreemdeling achtergehouden gegevens die tot afwijzing van de verblijfsvergunning zouden hebben geleid. Echter, indien de vreemdeling eerder rechtmatig verblijf heeft gehad en de redelijke termijn voor voortzetting van verblijf is overschreden, is wel sprake van inmenging. In dit geval zal het eerder rechtmatig verblijf, de duur en de reden van de termijnoverschrijding in de belangenafweging betrokken dienen te worden  Ook indien geen sprake is van inmenging dient een belangenafweging tussen de belangen van de Staat en die van de vreemdeling plaats te vinden. De omstandigheid dat nooit sprake is geweest van rechtmatig verblijf zal ten nadele van de vreemdeling worden betrokken bij deze belangenafweging. Bij illegaal verblijf zal slechts in zeer uitzonderlijke situaties sprake zijn van een schending van artikel 8 EVRM (zie de uitspraak van het EHRM inzake Rodrigues da Silva van 31 januari 2006, nr. 50435/99).  
### *Gerechtvaardigde inmenging* 

Indien er sprake is van inmenging, wordt beoordeeld of die inmenging gerechtvaardigd is op grond van artikel 8, tweede lid, EVRM. Die beoordeling bestaat uit drie stappen. 

a. is de inmenging in de regelgeving voorzien (provided by law)? Onder regelgeving wordt in dit verband in ieder geval verstaan de [Vw](../../../../../wet/vreemdelingenwet/2000/BWBR0011823/README.md), het [Vb](../../../../../AMvB/vreemdelingenbesluit/2000/BWBR0011825/README.md), het [VV](../../../../../ministeriele-regeling/voorschrift/vreemdelingen/2000/BWBR0012002/README.md) en de [Vc](../../../../../circulaire/vreemdelingencirculaire/2000/(a)/BWBR0012287/README.md);  

b. vervolgens wordt beoordeeld of de inmenging (de verblijfsbeëindiging) plaatsvindt in het belang van een of meer van de gronden genoemd in artikel, 8 tweede lid, EVRM: 

* de openbare orde en nationale veiligheid;  

* het voorkomen van wanordelijkheden en strafbare feiten;  

* de bescherming van de gezondheid of van de goede zeden;  

* de bescherming van de rechten en vrijheden van anderen; en  

* het economisch welzijn van het land.    

c. ten slotte wordt beoordeeld of de inmenging noodzakelijk is in een democratische samenleving.    Het feit dat de afwijzende beslissing (a) is gebaseerd op de regelgeving en (b) in het belang is van een of meer van de gronden genoemd in het tweede lid van artikel 8 EVRM, vormt op zichzelf niet zonder meer voldoende rechtvaardiging. De inmenging moet ook noodzakelijk zijn in een democratische samenleving. De beoordeling vergt een belangenafweging en komt neer op een evenredigheidstoetsing. Daarbij is de betreffende (afwijzings)grond slechts een van de meerdere wegingsfactoren. Het enkele beroep op de algemene middelen of de enkele inbreuk op de openbare orde hoeft op zichzelf dus niet doorslaggevend te zijn om de inmenging (met een beroep op het economisch welzijn van Nederland, respectievelijk het voorkomen van wanordelijkheden en strafbare feiten) te rechtvaardigen. Er zal telkens een op de concrete zaak toegespitste afweging dienen plaats te vinden van de algemene belangen van de samenleving enerzijds en de individuele belangen van de vreemdeling en – indien daarvan sprake is – zijn gezinsleden anderzijds.   Verder is van belang dat het economisch welzijn meer omvat dan slechts de bescherming van de algemene middelen. Ook indien de vreemdeling die niet (meer) voldoet aan de beperking waaronder hem verblijf in Nederland was toegestaan en die ook niet voldoet aan de voorwaarden voor voortgezet verblijf, op enig moment wel beschikt over een arbeidsplaats, is het economisch welzijn van Nederland in geding. Het economisch welzijn strekt zich ook uit tot, bijvoorbeeld, de bescherming van de arbeidsmarkt (de vreemdeling werkt weliswaar, maar er is prioriteitgenietend aanbod) en de uit de algemene middelen gefinancierde faciliteiten (onderwijs, gezondheidszorg, infrastructuur en dergelijke).   Tenslotte is van belang dat zowel bij eerste toelating als bij inmenging een volledige belangenafweging dient plaats te vinden, waarbij het gewicht dat aan de verschillende belangen toekomt mede bepaald wordt door de omstandigheid of sprake is van eerste toelating of van inmenging.    
### 10.2.2.1  

####Aanvragen om eerste verblijfsaanvaarding

### 10.2.2.2  

####Aanvragen om voortzetting van verblijf

### 10.2.3  

####Belangenafweging

Zowel bij eerste toelating als bij inmenging dient altijd een volledige belangenafweging plaats te vinden. Het verschil tussen de belangenafwegingen bij eerste toelating en de belangenafweging bij inmenging is gelegen in het gewicht van de belangen. Een belang van de vreemdeling heeft indien sprake is van inmenging een zwaarder gewicht dan hetzelfde belang heeft indien sprake is van eerste toelating. Het omgekeerde geldt ten aanzien van een belang van de samenleving.  Welke belangen bij de belangenafweging moeten worden betrokken, hangt af van de concrete individuele casus. Van belang is dat het altijd gaat om de feitelijke situatie in het individuele geval, die per casus zal verschillen. De wegingsfactoren kunnen dan ook niet limitatief worden opgesomd. Wel kan in een aantal nader omschreven gevallen worden aangegeven welke belangen in ieder geval gewogen dienen te worden. Van belang zijn in ieder geval de intensiteit van het gezinsleven of, indien het gaat om privé-leven, het gewicht van de aangegane sociale banden, het gewicht dat aan de feitelijke weigeringsgrond in de individuele zaak kan worden toegekend, en de banden die de vreemdeling met Nederland en met het land van herkomst heeft. Indien er sprake is van gezinsleven met (jonge) kinderen die in Nederland zullen achterblijven, moeten ook de belangen van die kinderen worden bezien.   Om de omvang van de verplichtingen van de overheid te bepalen, moeten alle relevante feiten en omstandigheden van het geval in ogenschouw worden genomen en uiteindelijk moet een eerlijk evenwicht worden bereikt tussen de algemene belangen die zijn gediend met het voeren van een restrictief toelatingsbeleid en de weigering van de verblijfsvergunning enerzijds, en de persoonlijke belangen die zijn gediend met het in Nederland uitoefenen van het gezinsleven anderzijds. Aangezien het gaat om de beoordeling en afweging van diverse belangen van verschillende aard, komt in beide gevallen aan de overheid een zekere beoordelingsvrijheid (a certain margin of appreciation) toe. Bij de weigering van eerste toelating van vreemdelingen tot het Nederlandse grondgebied is die groter dan bij de weigering van voortgezet verblijf.    
### 10.2.3.1  

####De af te wegen belangen in specifieke situaties

###Gezinshereniging dan wel -vorming

Bij gezinshereniging dan wel -vorming zal in ieder geval in de belangenafweging betrokken dienen te worden of: 

* het gezinsleven is aangegaan terwijl geen verblijfsrecht is verleend;  

* er sprake is van een objectieve belemmering om het gezinsleven buiten Nederland uit te oefenen;  

* er sprake is van bijzondere omstandigheden;  

* bij ouders en meerderjarige kinderen of sprake is van meer dan gebruikelijke afhankelijkheid en emotionele binding (more than normal emotional ties).   
###Gezinshereniging van kinderen met ouders

Ingeval van gezinshereniging van kinderen met hun ouders dienen, gelet op de uitspraak van het EHRM inzake Sen (12 december 2001, nr 3144565/96) in de belangenafweging in ieder geval betrokken te worden: 

* de duur van het legale verblijf van de ouder(s) in Nederland;  

* indien sprake is van een nieuwe (huwelijks)partner: de banden die hij/zij heeft met het land van herkomst van degene die gezinshereniging vraagt. Indien tevens sprake is van kinderen uit een eerdere (huwelijks)relatie, en de andere ouder woont nog in het land van herkomst, kan dit bij beoordeling van deze omstandigheid betrokken worden;  

* indien tegenwerking van de nieuwe (huwelijks)partner als reden wordt gegeven voor de late gezinshereniging: de rol die deze omstandigheid in de belangafweging speelt (hierbij kan van belang zijn in welk gezin het kind op dit moment verblijft);  

* de bijzondere situatie van het gezin in Nederland (zoals bijvoorbeeld de aanwezigheid van een gehandicapt kind);  

* de banden die de in Nederland wonende kinderen met het land van herkomst hebben (dit geldt voor alle in het gezin verblijvende kinderen);  

* de omstandigheid of in het land van herkomst nog familie woonachtig is die de verzorging van betrokkene op zich kunnen nemen.   
###Meerderjarige kinderen

Bij de beoordeling van het familie- of gezinsleven van meerderjarige kinderen en hun ouders dient in ieder geval in de belangenafweging betrokken te worden of sprake is van meer dan gebruikelijke afhankelijkheid en emotionele binding. Indien de banden zodanig bijzonder zijn dat aangenomen moet worden dat van een de normale emotionele banden tussen ouders en meerderjarige kinderen overstijgende, bijzondere afhankelijkheid sprake is, leidt dit op zichzelf nog niet tot de conclusie dat tevens sprake is van een verplichting om de vreemdeling verblijf toe te staan. Die omstandigheid vormt één van de aspecten die in de belangenafweging betrokken dient te worden. Hieraan komt op zichzelf geen doorslaggevende betekenis toe. 
###In Nederland gevestigde kinderen

In geval van gezinsleven met in Nederland gevestigde kinderen dienen in ieder geval (tevens) de volgende belangen in de afweging betrokken te worden: 

* de nationaliteit van het in Nederland gevestigde kind;  

* de leeftijd van het in Nederland gevestigde kind;  

* de bijzondere omstandigheden van het in Nederland gevestigde kind;  

* de bijdrage die de vreemdeling levert in de kosten voor, en opvoeding van de kinderen;  

* de gezagsverhouding;  

* de frequentie en regelmaat van het contact met het kind (als uitgangspunt wordt hierbij een minimum van 8 uur per week of één weekend in de twee weken aangehouden. Indien de omvang van het feitelijk contact minder is zou dit in de belangenafweging in het nadeel van de vreemdeling kunnen worden meegenomen);  

* het belang van het kind bij de aanwezigheid van de vreemdeling;  

* de pogingen van de vreemdeling om aan het gezinsleven met zijn kind invulling te gaan geven.   
###Openbare orde

Indien openbare orde aspecten een rol spelen in de weigering (verder) verblijf toe te staan dienen de uit het arrest van het EHRM van 2 augustus 2001 inzake Boultif (nr 54273/00) volgende ‘guiding principles’ in ieder geval in de belangenafweging betrokken te worden: 

* de aard en ernst van het gepleegde misdrijf;  

* de duur van het verblijf in het gastland;  

* het tijdsverloop sinds het misdrijf en de gedragingen van de betrokkene gedurende die tijd;  

* de nationaliteiten van alle betrokkenen;  

* de gezinssituaties van de vreemdeling, zoals de duur van het huwelijk;  

* andere factoren die uitdrukking geven aan de feitelijke invulling van het huwelijk;  

* de vraag of de (huwelijks)partner op de hoogte was van het misdrijf toen hij/ zij met de vreemdeling in het huwelijk trad of de relatie aanging;  

* de vraag of er kinderen uit het huwelijk zijn geboren en, als dit het geval is, hun leeftijd;  

* de ernst van de moeilijkheden die de echtgeno(o) t(e) zal ondervinden als hij/ zij de vreemdeling zou volgen naar het land van herkomst, waarbij het enkele feit dat hij/zij meegaat zekere problemen met zich zal brengen op zichzelf de verblijfsbeëindiging niet in de weg staan   Blijkens de uitspraak van het EHRM inzake Üner, van 18 oktober 2006, nr 46410/99 dient, naast deze criteria tevens gekeken te worden naar: 

* het belang en welzijn van de kinderen, in het bijzonder de ernst van de problemen die kinderen waarschijnlijk zouden ondervinden in het land van herkomst van de vreemdeling; en  

* de hechtheid van de sociale, culturele en familiebanden van de vreemdeling met het gastland en met zijn land van herkomst.   
###Privé-leven

Om onder de reikwijdte van artikel 8 EVRM te vallen dient sprake te zijn van een substantieel gewicht van de aangegane sociale banden. Dit betekent dat voor het aannemen van schending van het privé-leven sprake dient te zijn van een zeer langdurige verblijfsduur (circa dertig jaar, zie de uitspraken van het EHRM inzake Sisojeva van 16 juni 2005, nr 14492/03, Shevanova van 15 juni 2006, nr 58822/00 en Slivenko van 9 oktober 2003, nr 48321/99) eventueel in combinatie met onzekerheid over de verblijfsstatus (zie uitspraak van het EHRM inzake Mendizabal van 17 januari 2006, nr 51431/99). In de belangenafweging dient in ieder geval te worden betrokken het totaal van de in het gastland aangegane sociale banden en de intensiteit daarvan, de verblijfsduur in het gastland en de onzekerheid van de verblijfsstatus. 
###Privé-leven en openbare orde

Daarnaast volgt uit de uitspraak inzake Üner, dat de Boultif-criteria ook toegepast kunnen worden op alle zaken waar het gaat om verblijfsbeëindiging van ingeburgerde vreemdelingen, waarbij geen sprake is van gezinsleven, na een strafrechtelijke veroordeling. Daarbij zullen, gelet op het ontbreken van het gezinsleven, alleen de eerste drie Boultif-criteria en de uit de uitspraak van Üner volgende hechtheid van de sociale en culturele banden van de vreemdeling met het gastland en zijn land van herkomst, van belang zijn. 
###Ongewenstverklaring

Indien ongewenstverklaring aan de orde is dient gelet op de uitspaak van het EHRM van 31 januari 2006, inzake Sezen (nr 50252/99), naast de hiervoor genoemde belangen, in ieder geval in de belangenafweging betrokken te worden of en hoe lang de vreemdeling na invrijheidstelling in Nederland gezinsleven kon opbouwen, voordat tot ongewenstverklaring is overgegaan. Daarnaast dient in geval van ongewenstverklaring in de belangenafweging betrokken te worden dat, met ongewenstverklaring, het gedurende een aantal jaren voor de vreemdeling onmogelijk is zijn of haar gezin in Nederland te bezoeken.  Bij de beoordeling van de belangen vindt een afweging plaats van de belangen van de vreemdeling alsmede zijn gezinsleden tegen de algemene belangen. In dat kader wordt in ieder geval betrokken of: 

* er sprake is van een objectieve belemmering om het gezinsleven buiten Nederland uit te oefenen; en  

* er sprake is van bijzondere omstandigheden;  

* bij ouders en meerderjarige kinderen sprake is van meer dan gebruikelijke afhankelijkheid en emotionele binding (more than normal emotional ties).       
### 10.2.3.2  

####Het bestaan van een objectieve belemmering

Objectieve belemmeringen zien op belemmeringen om het gezinsleven tussen de verblijfsgerechtigde hoofdpersoon en de gezinsleden buiten Nederland uit te oefenen. Bij de beoordeling van de vraag of daarvan sprake is, zal veelal moeten worden beoordeeld of het gezinsleven in het land van herkomst kan worden uitgeoefend. In het zich daartoe lenende geval zal echter ook moeten worden beoordeeld of het gezinsleven in een derde land kan worden uitgeoefend. Daarbij maakt het niet uit of de verblijfsgerechtigde hoofdpersoon Nederlander of vreemdeling is. Nederlanders kunnen zich in het algemeen ook in andere landen vestigen. In iedere zaak zal beoordeeld moet worden of er op dit moment sprake is van een objectieve belemmering. In het algemeen gelden daarbij de volgende uitgangspunten.  

* Indien een verblijfsvergunning asiel is verleend (en het gezinslid uit hetzelfde land komt), bestaat een zeer sterk vermoeden van een objectieve belemmering, dat slechts op individuele gronden van de betreffende zaak kan worden weerlegd. Voor de vraag naar de aanwezigheid van objectieve belemmeringen is doorslaggevend de vraag of de (persoonlijke) omstandigheden die tot de verblijfsvergunning asiel hebben geleid, op dit moment nog steeds aanwezig zijn.  

* Indien op het moment waarop de toets aan artikel 8 EVRM plaatsvindt, ten aanzien van vreemdelingen afkomstig uit een bepaald (gedeelte van een) land of behorend tot een bepaalde bevolkingsgroep een categoriaal beschermingsbeleid wordt gevoerd (zie [C2/5](../../../../../circulaire/vreemdelingencirculaire/2000/(c)/BWBR0012288/README.md)) bestaat er een vermoeden van een objectieve belemmering.  

* Indien het gezinsleven niet in het land van herkomst, maar mogelijk wel in dat derde land kan worden uitgeoefend, wordt voorshands geen objectieve belemmering aangenomen. De verblijfsgerechtigde hoofdpersoon en de gezinsleden dienen daarover helderheid te verschaffen en dat te onderbouwen.    Van een objectieve belemmering om het privé-leven in het land van herkomst uit te oefenen, zal gelet op de uitspraak van het EHRM van 22 juni 2004 inzake F versus UK (nr 17341/03) geen sprake zijn.  De objectieve belemmering vormt een van de factoren die in de belangenafweging moeten worden betrokken. Indien er, in geval van eerste toelating, geen sprake is van een objectieve belemmering, zal er in beginsel niet snel sprake zijn van een schending van artikel 8 EVRM. Dit laat onverlet dat bij afwezigheid van een objectieve belemmering een volledige belangenafweging dient plaats te vinden.   De belangenafweging valt, indien sprake is van een objectieve belemmering, alleen dan op voorhand al in het voordeel van de vreemdeling uit, indien er sprake is van een uitzichtloze situatie waarin van tevoren al volstrekt duidelijk is dat nimmer aan de voorwaarden voor verlening van een verblijfsvergunning zal kunnen worden voldaan en waarin het vragen van inspanningen om alsnog aan de voorwaarden te gaan voldoen, zinloos is. Dat wordt slechts aangenomen indien: 

* er sprake is van een reeds in het land van herkomst bestaande feitelijke gezinsband;  

* er geen sprake is van openbare orde aspecten;  

* er een objectieve belemmering is om het gezinsleven buiten Nederland uit te oefenen; en  

* de verblijfsgerechtigde hoofdpersoon 65 jaar of ouder is of volledig en blijvend arbeidsongeschikt, dan wel blijvend niet in staat is aan de plicht tot arbeidsinschakeling te voldoen.    Uitgangspunt is dat de hoofdpersoon bij wie verblijf wordt beoogd, zijn of haar eigen verantwoordelijkheden draagt, ook voor wat betreft de kosten van zijn of haar levensonderhoud en dat van de gezinsleden die hij of zij wenst te laten overkomen. Daarom wordt van de hoofdpersoon verwacht dat hij of zij gedurende een langere termijn alles op alles heeft gezet om werk te krijgen en zodoende duurzaam te gaan beschikken over voldoende zelfstandige bestaansmiddelen. Daarbij wordt van hem of haar een actieve houding verwacht. 
###De mate van inspanningen

Van de hoofdpersoon wordt in ieder geval verwacht dat hij actief naar werk zoekt. De hoofdpersoon moet zeer duidelijk en gedocumenteerd kunnen aangeven wat hij allemaal heeft ondernomen om aan de toelatingsvoorwaarden te gaan voldoen. 
###De redelijke termijn

De redelijke termijn vangt in beginsel aan op de datum van dagtekening van de beschikking, waarbij de hoofdpersoon is toegelaten en waarmee hij toegang tot de arbeidsmarkt heeft verkregen. Dat is dus niet de (eerdere) ingangsdatum van het verblijfsrecht dat met terugwerkende kracht wordt verleend.  Dat uitgangspunt lijdt slechts dan uitzondering indien de overheid de hoofdpersoon onevenredig lang heeft afgehouden van de verblijfsvergunning en daarmee van toegang tot de arbeidsmarkt. Als richtsnoer wordt voor de duur van de redelijke termijn een termijn van drie jaren gehanteerd. Van belang is dat die termijn korter of langer kan zijn naar gelang de overige feiten en omstandigheden van het individuele geval.  
###Gezinsvorming

Indien sprake is van gezinsvorming, en er dus niet reeds in het land van herkomst sprake was van gezinsleven tussen de toegelaten hoofdpersoon en het gezinslid, maar het gezinsleven eerst is aangegaan nadat de hoofdpersoon zich in Nederland heeft gevestigd, wordt slechts onder zeer uitzonderlijke omstandigheden een schending van artikel 8 EVRM aangenomen. In het algemeen zal daarvan slechts sprake zijn, indien duidelijk is dat nimmer aan de voorwaarden voor de verlening van een verblijfsvergunning zal kunnen worden voldaan. 
###Artikel 3 van het Vierde Protocol bij het EVRM

In veel zaken waarin sprake is van een Nederlands kind, wordt een beroep gedaan op artikel 3 van het Vierde Protocol bij het EVRM. Dat artikel ziet niet op het verlenen van een verblijfstitel aan een niet-Nederlandse ouder van een Nederlands kind, maar op aanspraken die een onderdaan van een betreffende staat jegens die staat geldend kan maken in het kader van feitelijke toelating tot het grondgebied van de staat en het bestendig verblijf aldaar. Nu uitzetting van een Nederlands kind in verblijfsprocedures van zijn ouders strikt genomen niet aan de orde is, komt aan artikel 3 van het Vierde Protocol van het EVRM in dit verband geen beslissende betekenis toe. Dit neemt niet weg dat, zoals hiervoor in deze paragraaf reeds is aangegeven, de belangen van het kind in de belangenafweging binnen artikel 8 EVRM worden betrokken.    
### 10.2.3.3  

####Openbare orde aspecten en belangenafweging

### 10.2.3.4  

####Objectieve belemmering

### 10.2.4  

####Negatieve verplichting

### 10.2.5  

####Beperking en arbeidsmarktaantekening

### 10.3  

####Ambtshalve wijziging

[Artikel 14, eerste lid, onder c, Vw](../../../../../wet/vreemdelingenwet/2000/BWBR0011823/README.md) geeft de bevoegdheid om op aanvraag van de houder of ambtshalve een verblijfsvergunning voor bepaalde tijd te wijzigen. Deze bevoegdheid zal worden gebruikt in alle gevallen waarin de verblijfsbeëindiging van de reguliere verblijfsvergunning in strijd is met artikel 8 EVRM. Als gevolg van de systematiek van de [Vw](../../../../../wet/vreemdelingenwet/2000/BWBR0011823/README.md), waarmee een strikte scheiding tussen de verblijfsvergunning regulier en de verblijfsvergunning asiel is beoogd, dient in een asielprocedure, indien verblijf op grond van artikel 8 EVRM wordt beoogd, een aanvraag om een verblijfsvergunning regulier te worden ingediend. Dit betekent niet dat bij elke reguliere verblijfsbeëindiging ambtshalve zal worden beoordeeld of sprake is van artikel 8 EVRM. Een dergelijke beoordeling vind slechts plaats in de gevallen waarin expliciet een beroep op dit artikel wordt gedaan, dan wel waar een vreemdeling zelf feiten en omstandigheden naar voren brengt waaruit dit kan worden opgemaakt.    
### 10.4  

####Beperking en arbeidsmarktaantekening

Indien het recht op eerbiediging van het familie- of gezinsleven noopt tot aanvaarding van (voortgezet) verblijf, wordt een verblijfsvergunning regulier voor bepaalde tijd verleend onder de beperking ‘uitoefenen van het gezinsleven conform artikel 8 EVRM bij (naam hoofdpersoon met wie het gezinsleven moet worden toegestaan)’.  Indien het recht op eerbiediging van het privé-leven noopt tot aanvaarding van (voortgezet) verblijf, wordt een verblijfsvergunning regulier voor bepaalde tijd verleend op grond van [artikel 3.4, derde lid, Vb](../../../../../AMvB/vreemdelingenbesluit/2000/BWBR0011825/README.md), onder de beperking voor het uitoefenen van privé-leven conform artikel 8 EVRM.   Afhankelijk van de positie op de arbeidsmarkt van de hoofdpersoon, wordt de beperking aangevuld met één van de arbeidsmarktaantekeningen genoemd in B1/2.3.1.   Afhankelijk van de aard van het verblijfsrecht van de persoon bij wie de vreemdeling wil verblijven, wordt bij de verlening van de verblijfsvergunning aangegeven of het verblijfsrecht tijdelijk of niet- tijdelijk van aard is. Indien het verblijfsrecht van de persoon bij wie de vreemdeling wil verblijven, tijdelijk van aard is, is het verblijfsrecht van de vreemdeling eveneens tijdelijk van aard. Indien het verblijfsrecht van de persoon bij wie de vreemdeling wil verblijven, niet tijdelijk van aard is, is het verblijfsrecht van de vreemdeling eveneens niet tijdelijk van aard.   Dit is slechts anders indien verblijf dient te worden verleend op grond van de pogingen van de vreemdeling om aan het gezinsleven met zijn kind invulling te gaan geven. In dat geval is het verblijfsrecht, ongeacht de aard van het verblijfsrecht van de persoon bij wie de vreemdeling wil verblijven, altijd tijdelijk.       
### 3  

####Adoptiekinderen en pleegkinderen

### 1  

####Inleiding

Dit hoofdstuk bevat de bijzondere voorwaarden inzake de verlening van een verblijfsvergunning aan buitenlandse adoptiekinderen, alsmede aan buitenlandse kinderen voor wie opname in een pleeggezin in Nederland wordt beoogd. Het gaat om gezinsuitbreiding met kinderen, anders dan door geboorte. De voorwaarden die zien op het verblijf verband houdend met verblijf ter adoptie en verblijf als pleegkind zijn opgenomen in respectievelijk de [artikelen 3.26](../../../../../AMvB/vreemdelingenbesluit/2000/BWBR0011825/README.md) en [3.28 Vb](../../../../../AMvB/vreemdelingenbesluit/2000/BWBR0011825/README.md). Deze artikelen geven geen verplichting, maar een bevoegdheid om een verblijfsvergunning te verlenen. In dit hoofdstuk wordt uiteengezet onder welke voorwaarden van die bevoegdheid gebruik wordt gemaakt en de verblijfsvergunning kan worden verleend. Deze voorwaarden hebben het karakter van beleidsregels. Naast de beleidsregels die in dit hoofdstuk zijn opgenomen, zijn tevens de beleidsregels met betrekking tot de algemene voorwaarden van [artikel 16 Vw](../../../../../wet/vreemdelingenwet/2000/BWBR0011823/README.md) en B1/4 van toepassing, tenzij anders is aangegeven. Vooropgesteld dient te worden dat de overkomst van de kinderen waarop het onderhavige hoofdstuk betrekking heeft, op verantwoorde wijze dient te zijn geregeld. Het kind dient derhalve in het bezit van een geldige mvv Nederland in te reizen, uiteraard voor zover deze voor Nederland is vereist (zie B1/4.1).    
### 2  

####Buitenlandse adoptiekinderen

### 2.1  

####Inleiding

De opneming van buitenlandse kinderen ter adoptie is geregeld in de [Wobka](../../../../../wet/wet/opneming/buitenlandse/pleegkinderen/BWBR0004447/README.md). Deze wet strekt mede tot uitvoering van het per 1 oktober 1998 voor Nederland in werking getreden Haags adoptieverdrag. Buitenlandse adoptiekinderen in de zin van de [Wobka](../../../../../wet/wet/opneming/buitenlandse/pleegkinderen/BWBR0004447/README.md) zijn buiten Nederland geboren, de Nederlandse nationaliteit niet bezittende minderjarigen in de zin van de Nederlandse wet, die in Nederland met het oog op adoptie in een ander gezin dan het ouderlijke worden of zullen worden verzorgd en opgevoed in zodanige omstandigheden dat de verzorgers de plaats van de ouders innemen. De vreemdelingrechtelijke voorschriften en voorwaarden alsook de van toepassing zijnde voorschriften voortvloeiend uit de [Wobka](../../../../../wet/wet/opneming/buitenlandse/pleegkinderen/BWBR0004447/README.md) voor deze categorie zijn vermeld onder B3/2.3. De [Wobka](../../../../../wet/wet/opneming/buitenlandse/pleegkinderen/BWBR0004447/README.md) is van toepassing op alle personen die hun gewone verblijf in Nederland hebben en een buitenlands kind willen adopteren. Al deze personen zijn gehouden de procedures te volgen zoals voorgeschreven door de [Wobka](../../../../../wet/wet/opneming/buitenlandse/pleegkinderen/BWBR0004447/README.md). Aan de procedure van de wet moet derhalve zijn voldaan bij binnenkomst van het kind in Nederland. Aangezien de opneming in het belang moet zijn van het kind speelt met name de geschiktheid van de toekomstige ouders een belangrijke rol. Zowel de Nederlandse autoriteiten als de vergunninghoudende bemiddelende organisaties als ook de buitenlandse betrokken instanties spelen een rol bij de beoordeling of opneming in het belang van het kind is.    
### 2.2  

####Reikwijdte van het onderhavige hoofdstuk

### 2.2.1  

####Inleiding

Om te kunnen bepalen door welke regels – die van B2 inzake gezinsvorming of gezinshereniging óf die van het onderhavige hoofdstuk – de aanvraag tot verlening van een verblijfsvergunning regulier van een (buitenlands) kind worden beheerst, is het van belang vast te stellen of de aanvraag betrekking heeft op een adoptiekind of een adoptiefkind. Onder adoptiefkind wordt uitsluitend verstaan een kind dat – als gevolg van een erkende buitenlandse adoptiebeslissing – naar de regels van Nederlands internationaal privaatrecht geldt als kind van de adoptanten. De beslissing op de aanvraag tot verlening van een verblijfsvergunning van een adoptiefkind wordt beheerst door de bepalingen van B2, uiteraard voor zover het kind ten gevolge van de erkende buitenlandse adoptiebeslissing niet de Nederlandse nationaliteit heeft verkregen.    
### 2.2.2  

####Erkenning van een buitenlandse adoptiebeslissing

Erkenning van een buitenlandse adoptiebeslissing kan van rechtswege geschieden of door tussenkomst van de Nederlandse rechter. In de drie hieronder beschreven situaties zijn de bepalingen van B2 op de aanvraag van toepassing in plaats van de bepalingen van het onderhavige hoofdstuk, uiteraard voor zover het kind ten gevolge van de in het buitenland uitgesproken adoptie niet de Nederlandse nationaliteit heeft verkregen. Een adoptie die conform het verdrag tot stand is gekomen en is uitgesproken in een land dat is aangesloten bij het Haags Adoptieverdrag wordt in alle andere verdragssluitende landen van rechtswege erkend, mits aan alle vereisten van beide landen is voldaan (zie B2/5.2.1.1). Een dergelijke adoptie is in Nederland direct rechtsgeldig. In de situatie waarin de adoptie wél in het buitenland is uitgesproken, maar het land niet is aangesloten bij het Haags Adoptieverdrag, is geen sprake van erkenning van rechtswege. Erkenning dient dan te geschieden door de Nederlandse rechter. In de [Wet conflictenrecht adoptie](../../../../../wet/wet/conflictenrecht/adoptie/BWBR0015330/README.md) is vastgelegd onder welke voorwaarden tot erkenning kan worden overgegaan (zie B2/5.2.1.2). Eén van de voorwaarden is dat de bepalingen van de [Wobka](../../../../../wet/wet/opneming/buitenlandse/pleegkinderen/BWBR0004447/README.md) in acht zijn genomen. B2 is in dit geval alleen van toepassing indien (bij inreis van het kind) de erkenning van de buitenlandse adoptiebeslissing door de Nederlandse rechter reeds voor handen is. Als de procedure ingevolge de Wobka niet is gevolgd door adoptanten die hun woon- of verblijfplaats in Nederland hebben, kan aan het kind desondanks een verblijfsvergunning worden verleend op grond van het bepaalde in B2. Hiertoe is dan in ieder geval wel vereist dat bij een niet meer voor hogere voorziening vatbare beslissing van een Nederlandse rechter is bepaald dat de in het buitenland uitgesproken adoptie rechtsgeldig is.    
### 2.2.3  

####De bepalingen van B3  zijn van toepassing op de aanvraag

Veelal zal de in het buitenland uitgesproken adoptie in Nederland kunnen worden erkend, hetzij op grond van het Haags Adoptieverdrag, hetzij op grond van de Wet conflictenrecht adoptie. Het is echter mogelijk dat in Nederland (alsnog) in de adoptie moeten worden voorzien middels een adoptie naar Nederland recht. Hiervan kan sprake zijn indien het kind afkomstig is uit een land waarvan het nationale recht niet vereist dat de adoptiebeslissing ter plekke wordt uitgesproken. Er is dan wel voldaan aan de vereisten voor adoptie in het gezin in Nederland, maar er is nog geen adoptiebeslissing genomen. De adoptie vindt pas plaats nadat het kind gedurende een proefperiode (bijvoorbeeld een jaar) in het gezin van de aspirant-adoptiefouders is opgenomen geweest. Indien aan de vereisten voor adoptie is voldaan, neemt de buitenlandse autoriteit een besluit tot opname van het buitenlandse kind in het gezin van de aspirant-adoptiefouder(s) ter adoptie. Alsdan wordt ten behoeve van het kind een verblijfsvergunning verleend, in afwachting van de adoptie (zie B3/2.3 en verder). Ook in de situatie waarin de in het buitenland uitgesproken adoptie noch op grond van het Haags Adoptieverdrag, noch op grond van de Wet conflictenrecht adoptie kan worden erkend, wordt de beslissing op de aanvraag beheerst door de bepalingen van het onderhavige hoofdstuk. De bepalingen van onderhavig hoofdstuk zijn eveneens van toepassing op de aanvraag van een kind ten aanzien waarvan de bepalingen van de Wobka door de in Nederland woonachtige aspirant-adoptiefouders niet in acht zijn genomen en niet bij een niet meer voor hogere voorziening vatbare beslissing van een Nederlandse rechter is bepaald dat die in het buitenland uitgesproken adoptie rechtsgeldig is.     
### 2.3  

####Voorwaarden voor verlening van de verblijfsvergunning

In aanvulling op de algemene voorwaarden van [artikel 16 Vw](../../../../../wet/vreemdelingenwet/2000/BWBR0011823/README.md) voor de verlening van een verblijfsvergunning voor bepaalde tijd als genoemd in B1/4, gelden voor de verlening van een verblijfsvergunning voor bepaalde tijd in het kader van verblijf ter adoptie de volgende cumulatieve voorwaarden: 

a. De vreemdeling is minderjarig (zie [artikel 3.26, eerste lid, Vb](../../../../../AMvB/vreemdelingenbesluit/2000/BWBR0011825/README.md));  

b. De vreemdeling wil verblijven in het gezin van een of meer Nederlanders of vreemdelingen met rechtmatig verblijf als bedoeld in [artikel 8, onder a tot en met e, dan wel l, Vw](../../../../../wet/vreemdelingenwet/2000/BWBR0011823/README.md) (zie [artikel 3.26, eerste lid, Vb](../../../../../AMvB/vreemdelingenbesluit/2000/BWBR0011825/README.md)); en  

c. Er is voldaan aan de vereisten van de [Wobka](../../../../../wet/wet/opneming/buitenlandse/pleegkinderen/BWBR0004447/README.md) (zie [artikel 3.26, eerste lid, Vb](../../../../../AMvB/vreemdelingenbesluit/2000/BWBR0011825/README.md)).   
###Ad c

Aan de vereisten van de [Wobka](../../../../../wet/wet/opneming/buitenlandse/pleegkinderen/BWBR0004447/README.md) is voldaan, indien: De Staatssecretaris van V&J een beginseltoestemming heeft afgegeven ([artikel 2 Wobka](../../../../../wet/wet/opneming/buitenlandse/pleegkinderen/BWBR0004447/README.md)) De opneming van een buitenlands kind ter adoptie door personen die in Nederland hun gewone verblijf hebben, is ingevolge de Wobka uitsluitend toegestaan, indien hiertoe door de Staatssecretaris van V&J (Directoraat-Generaal Preventie, Jeugd en Sancties) een beginseltoestemming is afgegeven. Deze beginseltoestemming wordt niet slechts afgegeven aan echtparen (van ongelijk geslacht), doch ook aan één persoon en betreft in beginsel slechts de opneming van één kind en geldt voor een periode van drie jaren met de mogelijkheid van verlenging met telkens ten hoogste drie jaren. Het is de bevoegdheid van de Staatssecretaris van V&J om in bepaalde gevallen hiervan af te wijken.  
### *Het kind en de aspirant-adoptiefouders voldoen aan bepaalde leeftijdsvereisten (artikel 5, zesde lid en zevende lid en artikel 8 onder a Wobka)* 

Het buitenlandse kind mag op het tijdstip van binnenkomst in Nederland de leeftijd van zes jaren niet bereikt hebben, behoudens de bevoegdheid van de Staatssecretaris van V&J om in bijzondere gevallen, op schriftelijk verzoek van de aspirant-adoptiefouders, een afwijking van deze leeftijdsgrens toe te staan. Ook mag er niet meer dan 40 jaar leeftijdsverschil zijn tussen het kind en de aspirant-adoptiefouders, behoudens de bevoegdheid van de Staatssecretaris van V&J om in bijzondere gevallen een afwijking van toe te staan, in dat geval kan de Minister eisen stellen aan de leeftijd van het kind. 
### *Een medische verklaring m.b.t. het buitenlandse kind is overgelegd (artikel 8 onder b Wobka)* 

Door de aspirant-adoptiefouders dient een in het land van herkomst recent afgegeven (niet langer dan zes maanden geleden) medische verklaring met betrekking tot het buitenlandse kind te worden overgelegd, waaruit blijkt dat in redelijkheid niet valt aan te nemen dat het kind lijdt aan een gevaarlijke besmettelijke of langdurige lichamelijke of geestelijke ziekte. Dit vereiste zal er echter niet toe leiden dat een gehandicapt kind niet zou kunnen worden opgenomen. Indien uit de medische verklaring niet blijkt dat op TBC is getest, dient het kind (hier te lande) alsnog een onderzoek ter zake te ondergaan. Indien daaraan of aan de behandeling van TBC aan de ademhalingsorganen niet wordt meegewerkt, wordt de aanvraag met toepassing van [artikel 3.79 Vb](../../../../../AMvB/vreemdelingenbesluit/2000/BWBR0011825/README.md) afgewezen (zie ook B1/4.5). Het vorenstaande is uiteraard niet van toepassing indien het kind op grond van zijn nationaliteit is vrijgesteld van het vereiste van het ondergaan van een onderzoek naar en/of behandeling van TBC aan de ademhalingsorganen. 
###Toestemming is gegeven voor de bemiddeling ([artikel 8 onder c Wobka](../../../../../wet/wet/opneming/buitenlandse/pleegkinderen/BWBR0004447/README.md))

Door de aspirant-adoptiefouders dient gebruik te zijn gemaakt van een bemiddelende, vergunninghoudende instantie, bedoeld in [hoofdstuk 5 Wobka](../../../../../wet/wet/opneming/buitenlandse/pleegkinderen/BWBR0004447/README.md). Indien niet van een zodanige instantie doch van andere contacten gebruik is gemaakt, dient de daartoe ex [artikel 7a Wobka](../../../../../wet/wet/opneming/buitenlandse/pleegkinderen/BWBR0004447/README.md) benodigde toestemming van de Staatssecretaris van V&J te zijn verleend; De afstand door ouder(s) en de instemming van de autoriteiten uit het land van herkomst van het kind is verkregen ([artikel 8 onder d en e Wobka](../../../../../wet/wet/opneming/buitenlandse/pleegkinderen/BWBR0004447/README.md)) Door de aspirant-adoptiefouders dient op bevredigende wijze door middel van officiële gelegaliseerde bescheiden (zie B2/8) te worden aangetoond dat de afstand door de ouder(s) van het buitenlandse kind naar behoren is geregeld. Op gelijke wijze dienen de aspirant-adoptiefouders aan te tonen dat de autoriteiten van het land van herkomst instemmen met de opneming, door hen, van het kind. 
### *Kosten van verzorging en opvoeding* 

Ingevolge de [Wobka](../../../../../wet/wet/opneming/buitenlandse/pleegkinderen/BWBR0004447/README.md) zijn de aspirant-adoptiefouders vanaf het tijdstip van vertrek van het buitenlandse kind naar Nederland verplicht te voorzien in de kosten van verzorging en opvoeding van dat kind als ware het hun eigen kind. De kosten van een eventuele terugkeer naar het land van herkomst van het kind komen te hunnen laste. In het kader van het onderzoek met het oog op het afgeven van de beginseltoestemming, wordt door de Staatssecretaris van V&J bezien of de aspirant-adoptiefouders duurzaam over voldoende zelfstandige middelen van bestaan beschikken.  De aanvraag wordt niet afgewezen wegens: 

* het ontbreken van zelfstandige en duurzame middelen van bestaan (zie [artikel 3.26, tweede lid, Vb](../../../../../AMvB/vreemdelingenbesluit/2000/BWBR0011825/README.md));  

* het ontbreken van een geldig document voor grensoverschrijding (zie [artikel 3.26, tweede lid, Vb](../../../../../AMvB/vreemdelingenbesluit/2000/BWBR0011825/README.md)). In beginsel dient het kind een geldig document van grensoverschrijding te overleggen. Indien een zodanig document niet kan worden overgelegd, dient de identiteit van het kind wél op een andere wijze deugdelijk – bij voorbeeld aan de hand van een gelegaliseerde geboorteakte van het kind – te worden vastgesteld.     Op 1 januari 2009 is de [Wobka](../../../../../wet/wet/opneming/buitenlandse/pleegkinderen/BWBR0004447/README.md) gewijzigd. Dit heeft gevolgen voor adoptieverzoeken van na 1 januari 2009 en verzoeken om verlenging van de geldigheidsduur van reeds afgegeven beginseltoestemmingen. De meest zichtbare daarvan worden hier genoemd: 

* Het is mogelijk voor echtparen van gelijk geslacht om buitenlandse kinderen te adopteren;  

* De beginseltoestemming geldt voor een periode van vier jaren en kan in beginsel telkens voor een periode van vier jaren worden verlengd. Vóór 1 januari 2009 afgegeven beginseltoestemmingen behouden hun geldigheidsduur van drie jaren. Als om verlenging van de geldigheidsduur van die beginseltoestemmingen wordt verzocht en dit verzoek wordt gehonoreerd, dan wordt de geldigheidsduur evenwel verlengd met een termijn van in beginsel vier jaren;  

* De beginseltoestemming betreft de opneming van een buitenlands kind of in het geval van broers en zussen, dan wel van kinderen die op andere wijze zodanig aan elkaar gehecht zijn dat zij bezwaarlijk van elkaar gescheiden kunnen worden, van twee buitenlandse kinderen tegelijk. De Staatssecretaris van V&J kan in verband met bijzondere omstandigheden toestemming verlenen tot opneming van meer kinderen tegelijk.    
### *Melden van een vermoedelijk illegale adoptie aan de Raad voor de Kinderbescherming* 

Als niet voldaan wordt aan een of meer van bovengenoemde voorwaarden die ontleend zijn aan de [Wobka](../../../../../wet/wet/opneming/buitenlandse/pleegkinderen/BWBR0004447/README.md) en het kind verblijft reeds illegaal hier te lande, maakt de IND melding van deze vermoedelijk illegale adoptie bij de Raad van de Kinderbescherming, die, zonodig, aangifte doet bij de politie.    
### 2.4  

####Mvv

Verzoeken om advies in verband met een door het kind in het land van herkomst of bestendig verblijf in te dienen aanvraag tot het verlenen van een mvv worden in beginsel ingediend door de bemiddelende vergunninghoudende instanties, als bedoeld in [hoofdstuk 5 Wobka](../../../../../wet/wet/opneming/buitenlandse/pleegkinderen/BWBR0004447/README.md). Dit staat er niet aan in de weg dat ook aspirant-adoptiefouders een dergelijk verzoek ten behoeve van het kind kunnen indienen.    
### 2.5  

####Procedure betreffende de verlening van de verblijfsvergunning

### 2.5.1  

####Aanmelding

Het kind dient zich binnen drie dagen na aankomst in Nederland aan te melden bij het regionale politiekorps waarin de gemeente is gelegen waar hij woon- of verblijfplaats heeft (zie [artikel 4.47](../../../../../AMvB/vreemdelingenbesluit/2000/BWBR0011825/README.md) juncto [artikel 4.49 Vb](../../../../../AMvB/vreemdelingenbesluit/2000/BWBR0011825/README.md)).    
### 2.5.2  

####Plaats van indiening van de aanvraag

Ter indiening van een aanvraag tot verlening van een verblijfsvergunning regulier voor bepaalde tijd dient het kind zich te vervoegen bij de IND. Deze stelt de aspirant-adoptiefouder in de gelegenheid ten behoeve van het kind een aanvraag tot verlening van een verblijfsvergunning regulier voor bepaalde tijd in te dienen. De aspirant-adoptiefouder toont de originele beginseltoestemming van de Staatssecretaris van V&J voor opneming bij de burgemeester. Dit lijdt slechts uitzondering indien het originele document door de daarvoor bevoegde autoriteiten in het land van herkomst van het kind is ingenomen. In deze gevallen kan genoegen worden genomen met een kopie van de beginseltoestemming. In geval van twijfel kan contact worden opgenomen met de Centrale Autoriteit interlandelijke adoptie van het Ministerie van V&J. De IND retourneert de beginseltoestemming – voor zover deze in origineel is overgelegd – aan de vreemdeling.    
### 2.5.3  

####De controletaak van de politie ingevolge de Wobka

### 2.6  

####Het kind wordt niet als Nederlander in de GBA opgenomen

Het komt veelvuldig voor dat een kind als direct gevolg van een in het buitenland uitgesproken adoptie de Nederlandse nationaliteit verkrijgt en dus als Nederlander met een Nederlands paspoort Nederland inreist en als Nederlander wordt opgenomen in de GBA. In een dergelijk geval is het toelatingsbeleid vanzelfsprekend niet van toepassing. Dat is anders indien ten onrechte is geconcludeerd dat het kind door de adoptie de Nederlandse nationaliteit heeft verkregen. In die gevallen is tevens ten onrechte een Nederlands paspoort afgegeven. Deze gevallen leiden dan ook tot weigering van de inschrijving als Nederlander in de GBA. Omdat het kind in kwestie hierdoor vreemdeling is gebleven, moet dus na inreis in Nederland alsnog een aanvraag om verlening van een verblijfsvergunning regulier worden ingediend. Afhankelijk van de vraag of de adoptie in Nederland wordt erkend, moet worden beoordeeld of het kind voor gezinsvorming of gezinshereniging op grond van het bepaalde in B2, of voor verblijf ter adoptie op grond van de in het onderhavige hoofdstuk opgenomen bepalingen in aanmerking komt. Indien het een adoptie betreft die zonder meer in Nederland kan worden erkend (zie B2/5.2.1), wordt de aanvraag van het kind getoetst aan de voorwaarden inzake gezinsvorming en gezinshereniging (zie B2/5). Is er bij de adoptie van het buitenlandse kind door in Nederland woonachtige aspirant-adoptiefouders nog geen declaratoir van de Nederlandse rechter verkregen over de geldigheid van de in het buitenland uitgesproken adoptie, dan wordt het kind toegelaten voor verblijf ter adoptie volgens de bepalingen van het onderhavige hoofdstuk.   
### 2.6.1  

####Ontbreken mvv

In beide bovengenoemde gevallen wordt de aanvraag niet afgewezen omdat niet wordt voldaan aan het vereiste bezit van een geldige mvv. In deze gevallen gaat het namelijk om een minderjarige die door de Nederlandse diplomatieke of consulaire vertegenwoordiging in het bezit is gesteld van een Nederlands paspoort, en die op grond van dit paspoort Nederland is ingereisd, terwijl door of namens de vreemdeling geen onjuiste gegevens zijn verstrekt die hebben geleid tot afgifte van het Nederlandse paspoort. Nu het hier gaat om een bijzondere groep, bestaat aanleiding om onder toepassing van [artikel 3.71, vierde lid, Vb](../../../../../AMvB/vreemdelingenbesluit/2000/BWBR0011825/README.md) de aanvraag niet af te wijzen wegens het ontbreken van een geldige mvv.    
### 2.6.2  

####Aanvraag vaststelling van het Nederlanderschap

Tevens staat het de adoptie(f)ouders vrij om op grond van [artikel 3.49 Vb](../../../../../AMvB/vreemdelingenbesluit/2000/BWBR0011825/README.md) ten behoeve van het adoptie(f)kind een aanvraag verblijfsvergunning regulier van tijdelijke aard in te dienen onder een beperking verband houdend met het afwachten van een bij de rechtbank ingediend verzoek als bedoeld in [artikel 17 RWN](../../../../../rijkswet/rijkswet/op/het/nederlanderschap/BWBR0003738/README.md) tot vaststelling van het Nederlanderschap. Voor de te volgen procedure wordt verwezen naar B4/11 en verder.      
### 3  

####Buitenlandse pleegkinderen

### 3.1  

####Inleiding

Buitenlandse pleegkinderen zijn diegenen die om andere redenen in hun belang naar Nederland worden overgebracht en in een pleeggezin worden geplaatst en waarbij de pleegouders feitelijk de plaats van de ouders innemen.    
### 3.2  

####Voorwaarden voor verlening van de verblijfsvergunning

In aanvulling op de algemene voorwaarden van [artikel 16 Vw](../../../../../wet/vreemdelingenwet/2000/BWBR0011823/README.md) voor de verlening van een verblijfsvergunning voor bepaalde tijd als genoemd in B1/4, gelden voor de verlening van een verblijfsvergunning voor bepaalde tijd voor verblijf als pleegkind de volgende cumulatieve voorwaarden: 

a. de vreemdeling is minderjarig ([artikel 3.28, eerste lid, Vb](../../../../../AMvB/vreemdelingenbesluit/2000/BWBR0011825/README.md));  

b. de vreemdeling wil verblijven in het gezin van een of meer Nederlanders of vreemdelingen met rechtmatig verblijf als bedoeld in [artikel 8, onder a tot en met e. dan wel l, Vw](../../../../../wet/vreemdelingenwet/2000/BWBR0011823/README.md) ([artikel 3.28, eerste lid, sub a, Vb](../../../../../AMvB/vreemdelingenbesluit/2000/BWBR0011825/README.md));  

c. in het land van herkomst is voor de vreemdeling naar het oordeel van de Minister geen aanvaardbare toekomst weggelegd ([artikel 3.28, eerste lid, sub b, Vb](../../../../../AMvB/vreemdelingenbesluit/2000/BWBR0011825/README.md));  

d. de aspirant-pleegouders zijn in staat de vreemdeling een goede opvoeding en verzorging te geven ([artikel 3.28, tweede lid, Vb](../../../../../AMvB/vreemdelingenbesluit/2000/BWBR0011825/README.md));  

e. bij de aanvraag wordt een medische verklaring overgelegd en een garantverklaring ondertekend ([artikel 3.28, derde lid, Vb](../../../../../AMvB/vreemdelingenbesluit/2000/BWBR0011825/README.md)).    
###Ad b

Het pleegkind dient een bloed- of aanverwant te zijn van de hoofdpersoon. De verblijfsvergunning wordt ingevolge dit hoofdstuk niet verleend, indien de hoofdpersoon een bloed of aanverwant is anders dan de grootouder, broer, zuster, oom of tante van het pleegkind.  
###Ad c

Voor al deze kinderen geldt als voorwaarde dat naar het oordeel van de Minister voor het kind geen aanvaardbare toekomst is weggelegd in het land van herkomst doordat er ten aanzien van het kind sprake is van zodanige omstandigheden, dat het niet of bezwaarlijk door in het land van herkomst wonende naaste bloed- of aanverwanten kan worden verzorgd. Zulks wordt in het algemeen niet aangenomen van een kind dat bij zijn ouders verblijft in minder welvarende omstandigheden, voorzover die omstandigheden overigens ter plaatse als normaal zijn te beschouwen. Daarom zal het een in Nederland verblijvend gezin van een rechtmatig hier te lande verblijvende vreemdeling of Nederlander niet zijn toegestaan om bijvoorbeeld een jonger broertje of zusje van één der ouders, of neefje of nichtje op te nemen uitsluitend op grond van de opvatting dat het kind hier te lande in ruimere materiële welstand kan verkeren. 
###Ad e

De aanvraag wordt afgewezen indien uit de medische verklaring met betrekking tot het buitenlandse pleegkind niet blijkt dat in redelijkheid niet valt aan te nemen dat het kind lijdt aan een gevaarlijke besmettelijke of langdurige lichamelijke of geestelijke ziekte. Dit vereiste zal er echter niet toe leiden dat een gehandicapt kind niet zou kunnen worden opgenomen. Indien het kind, niet de nationaliteit bezit van een van de bij ministeriële regeling vast te stellen landen die zijn vrijgesteld van de verplichting een TBC onderzoek te ondergaan, en uit de medische verklaring niet blijkt dat op TBC is getest, dient het kind (hier te lande) alsnog een onderzoek ter zake te ondergaan. Indien daaraan of aan de behandeling van TBC aan de ademhalingsorganen niet wordt meegewerkt, wordt de aanvraag met toepassing van [artikel 3.79 Vb](../../../../../AMvB/vreemdelingenbesluit/2000/BWBR0011825/README.md) afgewezen (zie ook B1/4.5). 
###Middelen van bestaan

De verblijfsvergunning wordt in beginsel niet verleend indien de hoofdpersoon niet duurzaam en zelfstandig beschikt over een inkomen dat ten minste gelijk is aan normbedrag als bedoeld in [artikel 3.74, eerste lid, onder a, Vb](../../../../../AMvB/vreemdelingenbesluit/2000/BWBR0011825/README.md) of [artikel 3.19, tweede lid, VV](../../../../../ministeriele-regeling/voorschrift/vreemdelingen/2000/BWBR0012002/README.md) tenzij de persoon bij wie de vreemdeling wil verblijven: 

a. 65 jaar of ouder is  

b. naar het oordeel van de Minister blijvend en volledig arbeidsongeschikt is (zie B2/2.10 onder b), of  

c. blijvend niet in staat is aan de plicht tot arbeidsinschakeling te voldoen (zie B2/2.10 onder c).    De inkomensnorm geldt als een referentiebedrag en niet als minimuminkomen waaronder geen gezinshereniging wordt toegestaan zonder enige concrete beoordeling van de situatie van de aanvrager. 
###Meetellen gezinsinkomen in het kader van gezinsuitbreiding

Indien de hoofdpersoon (het familielid bij wie de vreemdeling verblijf beoogt) een naar Nederlands internationaal privaatrecht geldig huwelijk of een in Nederland geregistreerd partnerschap is aangegaan, dan wel een relatie onderhoudt in de zin van [artikel 3.14, aanhef en onder b, Vb](../../../../../AMvB/vreemdelingenbesluit/2000/BWBR0011825/README.md) met een persoon die rechtmatig verblijf heeft als bedoeld in [artikel 8, onder a tot en met e, dan wel l, Vw](../../../../../wet/vreemdelingenwet/2000/BWBR0011823/README.md), dan wel Nederlander is, kan het duurzame, zelfstandig verworven inkomen van die persoon worden meegeteld bij de berekening van de bestaansmiddelen. In deze gevallen zijn de middelen van bestaan voldoende, indien het gezamenlijke inkomen ten minste gelijk is aan het normbedrag als bedoeld in [artikel 3.74, eerste lid onder a, Vb](../../../../../AMvB/vreemdelingenbesluit/2000/BWBR0011825/README.md). Als aanvullende voorwaarde geldt dan dat ondertekening van de garantverklaring, bedoeld in [artikel 3.28, derde lid, Vb](../../../../../AMvB/vreemdelingenbesluit/2000/BWBR0011825/README.md) geschiedt door de hoofdpersoon en bedoelde partner. Opgemerkt zij nog, dat de omstandigheid dat de hoofdpersoon in gezinsverband leeft met een (geregistreerde of huwelijks-)partner, niet afdoet aan de omstandigheid dat de hoofdpersoon mogelijk aanspraak kan maken op de vrijstellingen bedoeld in artikel 3.28, vierde lid, Vb, dan wel de onder c vermelde vrijstelling. 
###Instemming ouder(s) of wettelijk vertegenwoordiger van het kind en de autoriteiten in het land van herkomst en het gezag over het kind moet zijn geregeld

De aanvraag wordt afgewezen indien niet door middel van officiële gelegaliseerde bescheiden wordt aangetoond (zie B2/8), dat de ouder(s) of wettelijke vertegenwoordiger(s) of (indien zij zijn overleden of een onbekende verblijfplaats hebben) de autoriteiten in het land van herkomst instemmen met het verblijf van het kind in het gezin van de aspirant-pleegouders. Alleen als het recht van het land van herkomst dit vereist, is naast instemming van de ouder(s) of de wettelijke vertegenwoordiger ook instemming van de autoriteiten van het land van herkomst vereist. Daarnaast moet het gezag van de aspirant-pleegouders over het kind (bij voorkeur) in het land van herkomst zijn geregeld door het bevoegd gezag, blijkens officiële gelegaliseerde bescheiden. 
###Melden aan de Raad voor Kinderbescherming van de opneming van een (familie-)pleegkind dat niet aan het (familie)pleegkinderen beleid voldoet

In situaties waarbij sprake is van reeds in Nederland verblijvende illegaal opgenomen (familie-)pleegkinderen die niet voldoen aan het (familie)pleegkinderenbeleid, maakt de IND hiervan melding bij het landelijk Bureau van de Raad voor de Kinderbescherming.    
### 3.3  

####Procedure betreffende de verlening van de verblijfsvergunning

### 3.3.1  

####Aanmelding en plaats van indiening van de aanvraag

De hierboven in B3/2.5 vermelde voorschriften inzake aanmelding (zie B3/2.5.1) en de plaats van indiening van de aanvraag (zie B3/2.5.2) van buitenlandse kinderen ter adoptie zijn voor wat de buitenlandse pleegkinderen betreft van overeenkomstige toepassing. Voorafgaande aan de aanmelding dient de wettelijke vertegenwoordiging van het kind te zijn geregeld. Het gestelde in B1/9.1.1 is van overeenkomstige toepassing.    
### 3.3.2  

####Bij de aanvraag over te leggen bescheiden

De aspirant-pleegouders verstrekken bij de ten behoeve van het kind in te dienen aanvraag de gegevens en bescheiden behorende bij de voorwaarden als vermeld onder B3/3.1. Het betreft: 

* een in het land van herkomst recent afgegeven (niet langer dan zes maanden geleden) medische verklaring met betrekking tot het kind. Indien uit die verklaring niet blijkt dat het kind, voor zover dat op grond van zijn nationaliteit niet is vrijgesteld van een onderzoek naar TBC aan de luchtwegen, een onderzoek op TBC heeft doorstaan, dan dient het kind alsnog (bereid te zijn) een onderzoek naar en/of de behandeling van TBC aan de ademhalingsorganen te ondergaan. Daartoe wordt de bij het aanvraagformulier gevoegde bijlage ‘Intentieverklaring TBC-onderzoek’ ondertekend;  

* de instemmingverklaring van de ouders of wettelijk vertegenwoordigers van het kind dan wel van de autoriteiten in het land van herkomst waaruit blijkt dat deze instemmen met het verblijf van het kind in het gezin van de aspirant-pleegouders;  

* een schriftelijke motivering van de bijzondere omstandigheden van het kind of die van de familieleden in het land van herkomst, waaruit blijkt dat het kind niet of bezwaarlijk kan worden verzorgd door familieleden die in het land van herkomst wonen;  

* bescheiden waaruit blijkt dat de aspirant-pleegouders duurzaam en zelfstandig over voldoende middelen van bestaan beschikken;  

* een volledige ingevulde garantverklaring (zie [bijlage 6c VV](../../../../../ministeriele-regeling/voorschrift/vreemdelingen/2000/BWBR0012002/README.md)); en  

* bescheiden waaruit blijkt dat de aspirant-pleegouders het gezag over het pleegkind hebben.   De gevraagde officiële buitenlandse bescheiden dienen gelegaliseerd te zijn (zie B2/8). Na onderzoek zal, met inachtneming van de relevante omstandigheden op de aanvraag worden beslist. Zo nodig wint het Hoofd van de Visadienst dan wel de Minister voor I&A aanvullende gegevens in bij de Raad voor de Kinderbescherming omtrent de geschiktheid van de aspirant pleegouders voor de verzorging en opvoeding van het kind.    
### 3.3.3  

####Kennisgeving aan de gemeente

Ingevolge [artikel 5 Pleegkinderenwet](../../../../../wet/pleegkinderenwet/BWBR0002084/README.md) is het hoofd van het pleeggezin verplicht van de opneming van een pleegkind binnen één week schriftelijk kennis te geven aan burgemeester en wethouders van de gemeente van verblijf.      
### 4  

####Beperkingen, arbeidsmarktaantekeningen en voorschriften

### 4.1  

####Beperking

###Verblijf ter adoptie

De verblijfsvergunning voor verblijf ter adoptie wordt verleend onder de beperking ‘Verblijf bij … (naam aspirant-adoptiefouder)’. 
###Verblijf als buitenlands pleegkind

De verblijfsvergunning voor verblijf als buitenlands pleegkin wordt verleend onder de beperking ‘Verblijf bij … (naam pleegouder)’.    
### 4.2  

####Arbeidsmarktaantekening

Ingevolge het bepaalde in [artikel 4.21, vierde lid, Vb](../../../../../AMvB/vreemdelingenbesluit/2000/BWBR0011825/README.md), wordt op het verblijfsdocument aangegeven of het de vreemdeling is toegestaan arbeid te verrichten en of voor deze arbeid ingevolge de [Wav](../../../../../wet/wet/arbeid/vreemdelingen/BWBR0007149/README.md) een TWV is vereist. Op het verblijfsdocument van het kind wordt dezelfde arbeidsmarktaantekening geplaatst als op het verblijfsdocument van de hoofdpersoon. Indien de hoofdpersoon de Nederlandse nationaliteit bezit, wordt als arbeidsmarktaantekening geplaatst ‘Arbeid vrij toegestaan. TWV niet vereist’.    
### 4.3  

####Voorschrift

Aan de verblijfsvergunning wordt als voorschrift verbonden voldoende verzekerd te zijn tegen ziektekosten, met inbegrip van kosten verbonden aan opname en verpleging in een sanatorium of een psychiatrische inrichting.     
### 5  

####Geldigheidsduur van de verblijfsvergunning

De verblijfsvergunning krijgt dezelfde geldigheidsduur als de verblijfsvergunning voor bepaalde tijd van de hoofdpersoon. Indien de hoofdpersoon een verblijfsvergunning voor onbepaalde tijd heeft of Nederlander is, bedraagt de geldigheidsduur vijf jaren (zie [artikel 3.58 Vb](../../../../../AMvB/vreemdelingenbesluit/2000/BWBR0011825/README.md)). Indien de vreemdeling niet beschikt over een geldig document voor grensoverschrijding wordt dat ingevolge [artikel 3.26 Vb](../../../../../AMvB/vreemdelingenbesluit/2000/BWBR0011825/README.md) niet tegengeworpen.     
### 4  

####Wedertoelating

### 1  

####Inleiding

[Artikel 3.53 Vb](../../../../../AMvB/vreemdelingenbesluit/2000/BWBR0011825/README.md) geeft het kader aan waarbinnen aan Oud-Nederlanders verblijf kan worden toegestaan in het kader van wedertoelating. De in het [eerste en tweede lid, onder a, van artikel 3.53 Vb](../../../../../AMvB/vreemdelingenbesluit/2000/BWBR0011825/README.md) genoemde groepen oud-Nederlanders zijn niet limitatief. Het tweede lid, onder b, van dit artikel geeft de mogelijkheid in de Vc ook ten aanzien van andere categorieën oud-Nederlanders verblijfsregelingen op te nemen. De [artikelen 3.54](../../../../../AMvB/vreemdelingenbesluit/2000/BWBR0011825/README.md) en [3.55 Vb](../../../../../AMvB/vreemdelingenbesluit/2000/BWBR0011825/README.md) geven het kader aan waarbinnen de Minister in andere gevallen eveneens de bevoegdheid heeft om verblijfsvergunningen regulier voor bepaalde tijd in het kader van wedertoelating te verlenen. [Artikel 3.92 Vb](../../../../../AMvB/vreemdelingenbesluit/2000/BWBR0011825/README.md) geeft het kader aan waarbinnen de Minister de bevoegdheid heeft om een verblijfsvergunning regulier voor onbepaalde tijd in het kader van wedertoelating te verlenen. [Artikel 3.49 Vb](../../../../../AMvB/vreemdelingenbesluit/2000/BWBR0011825/README.md) geeft aan wanneer verblijf kan worden toegestaan aan een vreemdeling, die een verzoek, als bedoeld in [artikel 17 Rwn](../../../../../rijkswet/rijkswet/op/het/nederlanderschap/BWBR0003738/README.md), tot vaststelling van zijn Nederlanderschap heeft ingediend. Indien aan de voorwaarden van deze artikelen is voldaan, is de Minister bevoegd de verblijfsvergunning te verlenen, doch niet verplicht. Het eerste deel van dit hoofdstuk zet uiteen wanneer en onder welke voorwaarden de verblijfsvergunningen regulier voor bepaalde en onbepaalde tijd in het kader van wedertoelating kunnen worden verleend. Het tweede deel van het hoofdstuk behandelt de verblijfsvergunning regulier voor bepaalde tijd in afwachting van het verzoek ex [artikel 17 Rwn](../../../../../rijkswet/rijkswet/op/het/nederlanderschap/BWBR0003738/README.md). Daarnaast zijn de algemene voorwaarden van [artikel 16 Vw](../../../../../wet/vreemdelingenwet/2000/BWBR0011823/README.md) van toepassing. De verblijfsvergunning wordt derhalve niet verleend, indien niet wordt voldaan aan een of meer van die algemene voorwaarden, tenzij hieronder anders is bepaald.    
### 2  

####Oud-Nederlanders

### 2.1  

####Algemeen

Als oud-Nederlanders kunnen in ieder geval worden aangemerkt: 

– vreemdelingen die door naturalisatie het Nederlanderschap hebben verloren; hierbij kan gedacht worden aan de zogenaamde spijtemigranten uit landen als de Verenigde Staten van Amerika, Canada, Australië, Nieuw-Zeeland en Zuid-Afrika;  

– vrouwen die door of in verband met hun huwelijk het Nederlanderschap hebben verloren;  

– vreemdelingen die voor 1 januari 1985 het Nederlanderschap hebben verloren wegens het zich zonder Koninklijk verlof begeven in vreemde krijgs- of staatsdienst (zie artikel 7, onder 4, Wet op het Nederlanderschap en het Ingezetenschap van 1892) en nadien (eventueel) een vreemde nationaliteit hebben verworven.      
### 2.2  

####Vergunning regulier bepaalde tijd wedertoelating

### 2.2.1  

####Oud-Nederlanders die geboren en getogen zijn in Nederland

### 2.2.1.1  

####Verblijfsvoorwaarden

Ten aanzien van de oud-Nederlanders die in Nederland zijn geboren en getogen, geldt dat, op grond van het feit dat zij in die periode als Nederlander in Nederland hebben verbleven, zij geacht worden zodanig sterke banden met Nederland te hebben opgebouwd en na hun vertrek uit Nederland te hebben behouden, dat zij met voorbijgaan aan een aantal algemene voorwaarden in aanmerking kunnen komen voor verblijf in Nederland (zie [artikel 3.53, eerste lid, Vb](../../../../../AMvB/vreemdelingenbesluit/2000/BWBR0011825/README.md)). De aanvraag wordt niet afgewezen indien: 

– de vreemdeling niet beschikt over een geldig document voor grensoverschrijding (zie [artikel 3.53, derde lid, Vb](../../../../../AMvB/vreemdelingenbesluit/2000/BWBR0011825/README.md));  

– de vreemdeling niet zelfstandig en duurzaam beschikt over voldoende middelen van bestaan (zie [artikel 3.53, derde lid, Vb](../../../../../AMvB/vreemdelingenbesluit/2000/BWBR0011825/README.md)).    Tegen het verblijf van de vreemdeling mag geen bezwaar bestaan uit oogpunt van openbare orde of nationale veiligheid.      
### 2.2.2  

####Buiten Nederland geboren meerderjarige oud-Nederlanders

De meerderjarige oud-Nederlander die buiten Nederland is geboren en die woont in een ander land dan dat waarvan hij onderdaan is, kan in aanmerking komen voor verblijf in Nederland, indien er naar het oordeel van de Minister sprake is van bijzondere banden met Nederland (zie [artikel 3.53, tweede lid, onder a, Vb](../../../../../AMvB/vreemdelingenbesluit/2000/BWBR0011825/README.md)).   
### 2.2.2.1  

####Verblijfsvoorwaarden

De verblijfsvergunning kan worden verleend indien aan de volgende voorwaarden is voldaan: 

* de vreemdeling is meerderjarig;  

* de vreemdeling woont in een ander land dan dat waarvan hij onderdaan is;  

* de vreemdeling dient als Nederlander of als Nederlands onderdaan hier te lande of op Curaçao, Sint Maarten of in Caribisch Nederland minstens de helft van het basisonderwijs te hebben gevolgd of gedurende de minderjarigheid een opleiding te hebben gevolgd, die meer dan destijds gebruikelijk was, op Nederland zelf was gericht dan wel door andere omstandigheden, zoals opvoeding, maatschappelijke positie en/of dienstbetrekking (zie bijvoorbeeld KNIL-militairen met pensioen en ambtenaren in Nederlandse dienst), nauwe banden met Nederland te hebben verkregen; en  

* er is voldaan aan de algemene toelatingsvoorwaarden van [artikel 16 Vw](../../../../../wet/vreemdelingenwet/2000/BWBR0011823/README.md) (zie B1).      
### 2.2.2.2  

####Bij de aanvraag over te leggen bescheiden

De vreemdeling dient in ieder geval gegevens en bescheiden met betrekking tot de duur en de aard van het eerdere verblijf in Nederland te overleggen.     
### 2.2.3  

####Oud-Nederlanders ([artikel 15, eerste lid, aanhef onder d en f, Rwn](../../../../../rijkswet/rijkswet/op/het/nederlanderschap/BWBR0003738/README.md))

Aan de meerderjarige vreemdeling die het Nederlanderschap heeft verloren omdat hij na verlening of verkrijging van het Nederlanderschap heeft nagelaten al het mogelijke te doen om zijn oorspronkelijke nationaliteit te verliezen, kan een verblijfsvergunning regulier voor bepaalde tijd worden verleend (zie [artikel 14 Vw](../../../../../wet/vreemdelingenwet/2000/BWBR0011823/README.md)).   
### 2.2.3.1  

####Verblijfsvoorwaarden

De verblijfsvergunning regulier voor bepaalde tijd kan worden verleend aan de vreemdeling: 

a. die het Nederlanderschap op grond van [artikel 15, eerste lid, aanhef en onder d of f, Rwn](../../../../../rijkswet/rijkswet/op/het/nederlanderschap/BWBR0003738/README.md) heeft verloren;  

b. die op het moment waarop het Nederlanderschap werd verleend of verkregen ten minste drie aaneengesloten jaren op grond van [artikel 8, onder a, b, e, of l, Vw](../../../../../wet/vreemdelingenwet/2000/BWBR0011823/README.md) rechtmatig in Nederland verbleef;  

c. die het hoofdverblijf niet buiten Nederland heeft verplaatst;  

d. die geen gevaar vormt voor de openbare orde of nationale veiligheid; en  

e. wiens aanvraag is ontvangen binnen twee jaar na bekendmaking van het besluit waarbij het Nederlanderschap is ingetrokken.   De aanvraag tot het verlenen van de verblijfsvergunning wordt niet afgewezen op de enkele grond dat: 

* de vreemdeling niet beschikt over een geldige mvv (zie B1/5.1);  

* de vreemdeling niet zelfstandig en duurzaam beschikt over voldoende middelen van bestaan.   
### *Ad d.* 

Het gevaar voor de openbare orde wordt beoordeeld aan de hand van de maatstaven die zijn aangelegd voor verblijfsbeëindiging (de glijdende schaal; zie B1/5.3.6). Bij de vaststelling van de verblijfsduur wordt mede betrokken de periode waarin de vreemdeling als Nederlander in Nederland heeft verbleven. Onder strafmaat wordt verstaan de totale duur van de vrijheidsbenemende straffen of maatregelen, met inbegrip van die welke bij al dan niet onherroepelijk geworden uitspraak zijn opgelegd in de periode waarin de vreemdeling het Nederlanderschap bezat en in de periode na het verlies van het Nederlanderschap.    
### 2.2.3.2  

####Bij de aanvraag over te leggen bescheiden

Bij de aanvraag overlegt de vreemdeling, naast een geldig document voor grensoverschrijding, in ieder geval: 

a. gegevens en bescheiden met betrekking tot de duur en de aard van het eerdere verblijf in Nederland;  

b. een afschrift van de kennisgeving tot naturalisatie dan wel het besluit van bevestiging van de verkrijging van het Nederlanderschap;  

c. brieven waarin hij door de Minister wordt gewezen op de verplichting om afstand te doen van de oorspronkelijke nationaliteit(en); en  

d. een afschrift van het besluit waarbij het Nederlanderschap is ingetrokken.       
### 2.2.4  

####Oud-Nederlanders ([artikel 15, eerste lid, aanhef onder b, Rwn](../../../../../rijkswet/rijkswet/op/het/nederlanderschap/BWBR0003738/README.md))

### 2.2.4.1  

####Verblijfsvoorwaarden

Verblijf kan worden verleend aan de vreemdeling: 

a. die het Nederlanderschap heeft verloren door het afleggen van een verklaring van afstand, nadat het Nederlanderschap is verleend of verkregen en voordat het Nederlanderschap met toepassing van [artikel 15, eerste lid, aanhef en onder d of f, Rwn](../../../../../rijkswet/rijkswet/op/het/nederlanderschap/BWBR0003738/README.md) zou worden ingetrokken; en  

b. wiens aanvraag is ontvangen binnen twee jaar na het verlies van het Nederlanderschap.   Wat betreft de voorwaarden is het bepaalde in B4/2.2.3.1 en B4/2.3.1 van overeenkomstige toepassing op de aanvraag tot het verlenen van een verblijfsvergunning regulier voor bepaalde tijd (zie [artikel 14 Vw](../../../../../wet/vreemdelingenwet/2000/BWBR0011823/README.md)) of voor onbepaalde tijd (zie [artikel 20 Vw](../../../../../wet/vreemdelingenwet/2000/BWBR0011823/README.md)). 
###Ad b.

Indien de betrokkene na verlening of verkrijging van het Nederlanderschap – doch voordat het Nederlanderschap werd ingetrokken – zelf afstand doet van de Nederlandse nationaliteit wordt de termijn van twee jaar berekend vanaf de dag na die waarop de verklaring is afgelegd.    
### 2.2.4.2  

####Bij de aanvraag over te leggen bescheiden

Naast de in paragraaf B4/2.2.3.2 genoemde bescheiden, met uitzondering van een afschrift van het besluit waarbij het Nederlanderschap is ingetrokken, overlegt de vreemdeling bij de aanvraag een uittreksel uit de GBA waaruit de datum blijkt waarop afstand is gedaan van de Nederlandse nationaliteit.      
### 2.3  

####Vergunning regulier onbepaalde tijd

### 2.3.1  

####Oud-Nederlanders ([artikel 15, eerste lid, aanhef onder b, d of f, Rwn](../../../../../rijkswet/rijkswet/op/het/nederlanderschap/BWBR0003738/README.md))

Aan de meerderjarige vreemdeling die het Nederlanderschap heeft verloren omdat hij na verlening of verkrijging van het Nederlanderschap heeft nagelaten al het mogelijke te doen om zijn oorspronkelijke nationaliteit te verliezen, kan een verblijfsvergunning regulier voor onbepaalde tijd (zie [artikel 20 Vw](../../../../../wet/vreemdelingenwet/2000/BWBR0011823/README.md)) worden verleend, indien: 

a. hij op het moment waarop het Nederlanderschap werd verleend of verkregen ten minste vijf aaneengesloten jaren op grond van [artikel 8, onder a, b, e, of l, Vw](../../../../../wet/vreemdelingenwet/2000/BWBR0011823/README.md) rechtmatig in Nederland verbleef; en  

b. wordt voldaan aan de overige in B4/2.2.3.1 genoemde verblijfsvoorwaarden.   De aanvraag tot het verlenen van de verblijfsvergunning wordt niet afgewezen indien: 

* de vreemdeling op het moment waarop de aanvraag is ontvangen niet gedurende een tijdvak van vijf jaren aaneengesloten rechtmatig verblijf in Nederland heeft gehad op grond van [artikel 8, onder a, c, e dan wel l, Vw](../../../../../wet/vreemdelingenwet/2000/BWBR0011823/README.md);  

* de vreemdeling niet zelfstandig en duurzaam beschikt over voldoende middelen van bestaan.   Voor wat betreft de bij de aanvraag over te leggen bescheiden wordt verwezen naar B4/2.2.3. Het gestelde in deze paragraaf is van overeenkomstige toepassing.      
### 3  

####Remigratie en terugkeeroptie (op grond van [artikel 8 Remigratiewet](../../../../../wet/remigratiewet/BWBR0010424/README.md))

Er zijn twee soorten regelingen op grond waarvan een vreemdeling na definitief vertrek naar het buitenland wederom naar Nederland kan terugkeren. Het betreft hier de terugkeeroptie op grond van het bepaalde bij en krachtens [artikel 8 Remigratiewet](../../../../../wet/remigratiewet/BWBR0010424/README.md) (zie B4/3.1 en B4/3.2) en de sedert jaar en dag bestaande (voorheen in B21/5 van de Vc (oud) geregelde) terugkeeroptie voor vreemdelingen die als minderjarige kinderen met hun remigrerende ouders uit Nederland zijn geremigreerd (zie B4/4 en B4/5).   
### 3.1  

####Verblijfsrechtelijke positie vóór remigratie

De remigratiewet is van toepassing op: 

– een meerderjarige vreemdeling, bedoeld in [artikel 1, onder e, Rwn](../../../../../rijkswet/rijkswet/op/het/nederlanderschap/BWBR0003738/README.md), die behoort tot een minderheidsgroep;  

– een meerderjarige Nederlander, die niet tevens een andere nationaliteit bezit, die behoort tot een minderheidsgroep en die verklaart bereid te zijn al hetgeen te doen wat in redelijkheid mogelijk is, om de nationaliteit van het bestemmingsland met bekwame spoed te verkrijgen.    Vorenstaande impliceert dat mensen met een dubbele nationaliteit eerst afstand moeten doen van de Nederlandse nationaliteit alvorens ze in aanmerking kunnen komen voor remigratievoorzieningen, waarna alleen de vreemde nationaliteit overblijft en betrokkene weer vreemdeling wordt in de zin van de [Vw](../../../../../wet/vreemdelingenwet/2000/BWBR0011823/README.md). Voor een toelichting op het begrip ‘minderheidsgroep’ wordt verwezen naar de Nota van Toelichting bij de Remigratiewet, onder paragraaf 3.1.    
### 3.1.1  

####Verblijfsvoorwaarden

De meerderjarige vreemdeling die naast de Nederlandse nationaliteit tevens een vreemde nationaliteit bezat, en die met het oog op remigratie op grond van de Remigratiewet, afstand heeft gedaan van de Nederlandse nationaliteit, kan een verblijfsvergunning regulier voor bepaalde tijd worden verleend. De verblijfsvergunning kan worden verleend, indien de vreemdeling de volgende bescheiden overlegt: 

– een verklaring van de SVB die er toe strekt dat in beginsel positief zal worden beslist op de aanvraag om remigratievoorzieningen, mits afstand wordt gedaan van de Nederlandse nationaliteit; en  

– een afschrift van de verklaring van afstand van de Nederlandse nationaliteit en een verklaring van de ambtenaar burgerzaken dat de afstandsverklaring is ontvangen.    De aanvraag wordt niet afgewezen wegens het ontbreken van een mvv, het ontbreken van voldoende zelfstandige middelen van bestaan, de openbare orde of de nationale veiligheid.      
### 3.2  

####Verblijfsrechtelijke positie na remigratie

### 3.2.1  

####Vergunning regulier bepaalde tijd voor wedertoelating

### 3.2.1.1  

####Verblijfsvoorwaarden

De verblijfsvergunning regulier voor bepaalde tijd (zie [artikel 14 Vw](../../../../../wet/vreemdelingenwet/2000/BWBR0011823/README.md)) kan onder de beperking verband houdende met wedertoelating worden verleend aan de vreemdeling: 

a. wiens aanvraag om wedertoelating op grond van de terugkeerregeling op grond van het bepaalde bij en krachtens [artikel 8 van de Remigratiewet](../../../../../wet/remigratiewet/BWBR0010424/README.md) is ontvangen binnen één jaar na de remigratie uit Nederland met toepassing van de [Remigratiewet](../../../../../wet/remigratiewet/BWBR0010424/README.md) (zie [artikel 3.55, eerste lid, Vb](../../../../../AMvB/vreemdelingenbesluit/2000/BWBR0011825/README.md));  

b. die niet eerder gebruik heeft gemaakt van de terugkeerregeling; en  

c. die direct voorafgaande aan de remigratie uit Nederland: 

1. gedurende een ononderbroken periode van ten minste drie jaren rechtmatig in Nederland verbleef als houder van een verblijfsvergunning asiel of regulier voor bepaalde tijd (zie [artikel 14](../../../../../wet/vreemdelingenwet/2000/BWBR0011823/README.md) of [28 Vw](../../../../../wet/vreemdelingenwet/2000/BWBR0011823/README.md) en [artikel 3.55, eerste lid, onder a, Vb](../../../../../AMvB/vreemdelingenbesluit/2000/BWBR0011825/README.md)); of  

2. in Nederland op grond van een geldige verblijfsvergunning verbleef als minderjarig kind van een persoon die zelf op grond van de Remigratiewet in aanmerking wordt gebracht voor wedertoelating, voorzover beiden tegelijkertijd uit Nederland zijn geremigreerd en beiden tegelijkertijd om wedertoelating hebben gevraagd (zie [artikel 3.55, eerste lid, onder b, Vb](../../../../../AMvB/vreemdelingenbesluit/2000/BWBR0011825/README.md));  

3. in Nederland op grond van een geldige verblijfsvergunning verbleef als minderjarig kind van de persoon genoemd onder c, sub 1°, met die persoon uit Nederland is geremigreerd op grond van [artikel 8 Remigratiewet](../../../../../wet/remigratiewet/BWBR0010424/README.md), binnen een jaar na de remigratie meerderjarig is geworden en die binnen dat jaar om wedertoelating heeft gevraagd (zie [artikel 3.55, eerste lid, onder c, Vb](../../../../../AMvB/vreemdelingenbesluit/2000/BWBR0011825/README.md)).      De aanvraag tot het verlenen van de verblijfsvergunning wordt niet afgewezen indien: 

– de vreemdeling niet beschikt over een geldige mvv;  

– de vreemdeling niet zelfstandig en duurzaam beschikt over voldoende middelen van bestaan (zie [artikel 3.55, tweede lid, Vb](../../../../../AMvB/vreemdelingenbesluit/2000/BWBR0011825/README.md)).     Ad a. Uit de [Remigratiewet](../../../../../wet/remigratiewet/BWBR0010424/README.md) volgt dat het moet gaan om remigratie op grond van die wet. Vreemdelingen die eerder of anders zijn geremigreerd, kunnen aan de terugkeeroptie op grond van het bepaalde bij en krachtens [artikel 8 Remigratiewet](../../../../../wet/remigratiewet/BWBR0010424/README.md) geen aanspraken op wedertoelating ontlenen.   Ad c, 1. Bij de berekening van de periode van drie jaren wordt mede betrokken de periode waarin de vreemdeling voor de inwerkingtreding van de [Vw](../../../../../wet/vreemdelingenwet/2000/BWBR0011823/README.md) rechtmatig in Nederland verbleef als houder van een vergunning tot verblijf onder beperking op grond van artikel 9 Vw (oud).     
### 3.2.1.2  

####Bij de aanvraag over te leggen bescheiden

Bij de aanvraag overlegt de vreemdeling, naast een geldig document voor grensoverschrijding, in ieder geval: 

a. een afschrift van de beschikking van de SVB, waarin het recht op de basisvoorzieningen of de remigratievoorzieningen is toegekend en waarin de vertrekdatum is vermeld; en  

b. een afschrift van de daarbij behorende bijlage, waaruit de ingangsdatum van de eerder verleende verblijfsvergunning voor een niet-tijdelijk doel en de ononderbroken duur van het eerdere verblijf van de vreemdeling in Nederland blijkt.       
### 3.2.2  

####Vergunning regulier onbepaalde tijd

### 3.2.2.1  

####Verblijfsvoorwaarden

De verblijfsvergunning regulier voor onbepaalde tijd (zie [artikel 20 Vw](../../../../../wet/vreemdelingenwet/2000/BWBR0011823/README.md)) kan worden verleend aan de vreemdeling: 

a. wiens aanvraag om wedertoelating op grond van het bepaalde bij en krachtens [artikel 8 van de Remigratiewet](../../../../../wet/remigratiewet/BWBR0010424/README.md) is ontvangen binnen één jaar na de remigratie uit Nederland met toepassing van de [Remigratiewet](../../../../../wet/remigratiewet/BWBR0010424/README.md);  

b. voorzover die vreemdeling niet eerder gebruik heeft gemaakt van de terugkeerregeling; en  

c. die direct voorafgaande aan de remigratie uit Nederland: 

– als Nederlander in Nederland verbleef (zie [artikel 3.94, aanhef en onder a, Vb](../../../../../AMvB/vreemdelingenbesluit/2000/BWBR0011825/README.md));  

– in Nederland verbleef als houder van een verblijfsvergunning asiel of regulier voor onbepaalde tijd (zie [artikel 20](../../../../../wet/vreemdelingenwet/2000/BWBR0011823/README.md) of [33 Vw](../../../../../wet/vreemdelingenwet/2000/BWBR0011823/README.md) en zie [artikel 3.94, aanhef en onder b, Vb](../../../../../AMvB/vreemdelingenbesluit/2000/BWBR0011825/README.md)); of  

– gedurende een ononderbroken periode van ten minste vijf jaren rechtmatig verblijf als bedoeld in [artikel 8, onder a, c, e dan wel l, Vw](../../../../../wet/vreemdelingenwet/2000/BWBR0011823/README.md) in Nederland had.     De aanvraag tot het verlenen van de verblijfsvergunning voor onbepaalde tijd wordt niet afgewezen op de grond dat de vreemdeling: 

a. op het moment waarop de aanvraag is ontvangen niet gedurende een tijdvak van vijf jaren aaneengesloten rechtmatig verblijf in Nederland heeft gehad op grond van [artikel 8, onder a, c, e dan wel l, Vw](../../../../../wet/vreemdelingenwet/2000/BWBR0011823/README.md);  

b. niet zelfstandig en duurzaam beschikt over voldoende middelen van bestaan (zie [artikel 3.94 Vb](../../../../../AMvB/vreemdelingenbesluit/2000/BWBR0011825/README.md));   In de gevallen, waarbij tevens is voldaan aan het middelenvereiste, wordt een verblijfsvergunning voor onbepaalde tijd met toepassing van [artikel 21 Vw](../../../../../wet/vreemdelingenwet/2000/BWBR0011823/README.md) verleend met de aantekening “EG-langdurig ingezetene”. Indien niet wordt voldaan aan het middelenvereiste wordt een verblijfsvergunning voor onbepaalde tijd met toepassing van [artikel 21a Vw](../../../../../wet/vreemdelingenwet/2000/BWBR0011823/README.md) verleend op nationale gronden.    
### 3.2.2.2  

####Bij de aanvraag over te leggen bescheiden

Zie het gestelde in B4/3.2.1.2.       
### 4  

####Vergunning regulier bepaalde tijd terugkeeroptie (minderjarigen)

Deze terugkeeroptie moet worden onderscheiden van de terugkeeroptie op grond van [artikel 8 Remigratiewet](../../../../../wet/remigratiewet/BWBR0010424/README.md). Deze regeling ziet op de minderjarige vreemdeling, aan wie in het kader van wedertoelating een verblijfsvergunning regulier voor bepaalde tijd kan worden verleend (zie [artikel 14 Vw](../../../../../wet/vreemdelingenwet/2000/BWBR0011823/README.md)).   
### 4.1  

####Verblijfsvoorwaarden

De verblijfsvergunning kan aan de minderjarige vreemdeling worden verleend indien: 

a. in diens opvang en wettelijke vertegenwoordiging in Nederland is voorzien (zie [artikel 3.54, eerste lid, Vb](../../../../../AMvB/vreemdelingenbesluit/2000/BWBR0011825/README.md)); en  

b. vanaf zijn vierde levensjaar tien jaren rechtmatig in Nederland heeft verbleven als bedoeld in [artikel 8, onder a tot en met e, dan wel l, Vw](../../../../../wet/vreemdelingenwet/2000/BWBR0011823/README.md), of als Nederlander (zie [artikel 3.54, eerste lid, onder a, Vb](../../../../../AMvB/vreemdelingenbesluit/2000/BWBR0011825/README.md)); of  

c. vóór indiening van de aanvraag vijf jaren rechtmatig in Nederland heeft verbleven als bedoeld in [artikel 8, onder a tot en met e, dan wel l, Vw](../../../../../wet/vreemdelingenwet/2000/BWBR0011823/README.md), of als Nederlander, en voor wie Nederland naar het oordeel van de Minister het meest aangewezen land is (zie [artikel 3.54, eerste lid, onder b, Vb](../../../../../AMvB/vreemdelingenbesluit/2000/BWBR0011825/README.md)).    De aanvraag tot het verlenen van de verblijfsvergunning wordt niet afgewezen op de grond dat: 

– de vreemdeling niet beschikt over een geldige mvv (zie [artikel 3.71 Vb](../../../../../AMvB/vreemdelingenbesluit/2000/BWBR0011825/README.md)); of  

– de vreemdeling niet zelfstandig en duurzaam beschikt over voldoende middelen van bestaan (zie [artikel 3.54, derde lid, Vb](../../../../../AMvB/vreemdelingenbesluit/2000/BWBR0011825/README.md)).     Ad b. Ten aanzien van de onder b bedoelde groep wordt, door de jeugdige leeftijd waarop de betrokken vreemdeling Nederland heeft verlaten, aangenomen dat de beslissing om Nederland te verlaten niet bewust en weloverwogen is gemaakt. Tevens wordt a priori aangenomen dat de banden met Nederland sterker zijn dan de banden met het land van herkomst. De betrokken vreemdeling heeft na het vierde levensjaar ten minste tien jaren rechtmatig in Nederland verbleven en in die periode het grootste deel van zijn schoolopleiding in Nederland gevolgd. Overigens behoeft het rechtmatig verblijf op grond van onderdeel a. niet aaneengesloten te zijn. Evenmin is noodzakelijk dat het rechtmatig verblijf is begonnen toen de vreemdeling vier jaar oud was. Voldoende is, dat de vreemdeling tien jaar rechtmatig heeft verbleven tussen het vierde jaar en zijn meerderjarigheid. Het vereiste dat de aanvraag tot het verlenen van de verblijfsvergunning moet zijn ontvangen voordat de vreemdeling meerderjarig wordt, stelt veilig dat de banden met het land van herkomst – die mettertijd sterker zullen worden naarmate het verblijf van de vreemdeling aldaar duurt – minder sterk zijn dan de banden met Nederland. Ad c. Ten aanzien van de onder c bedoelde categorie vreemdelingen, kan niet voorshands worden aangenomen dat de banden met Nederland sterker zijn dan de banden met het land van herkomst. Voor een dergelijk oordeel zijn aanvullende feiten en omstandigheden van belang. In de hierbedoelde gevallen zal van geval tot geval worden beoordeeld of Nederland het meest aangewezen land is voor de desbetreffende vreemdeling. Bij die beoordeling kunnen worden betrokken de reden van de remigratie, de duur van het verblijf in Nederland en in het land van herkomst, de in Nederland en in het buitenland gevolgde schoolopleiding, de in Nederland en in het buitenland opgedane werkervaring en de kennis van de Nederlandse taal. De vreemdeling is de meest gerede partij om over deze factoren zo veel mogelijk gegevens te verstrekken. Ad b en c. Bij de berekening van de perioden van vijf respectievelijk tien jaren wordt mede betrokken de periode waarin de vreemdeling voor de inwerkingtreding van de [Vw](../../../../../wet/vreemdelingenwet/2000/BWBR0011823/README.md) rechtmatig in Nederland verbleef op grond van artikel 9 of 10 Vw (oud).     
### 4.2  

####Bij de aanvraag over te leggen bescheiden

Bij de aanvraag overlegt de vreemdeling, naast een geldig document voor grensoverschrijding, in ieder geval, gegevens en bescheiden met betrekking tot de duur en de aard van het eerdere verblijf in Nederland.     
### 5  

####Vergunning regulier onbepaalde tijd terugkeeroptie (meerderjarigen)

Het eerste lid van [artikel 3.92 Vb](../../../../../AMvB/vreemdelingenbesluit/2000/BWBR0011825/README.md) geeft het kader van een beperkte terugkeeroptie voor vreemdelingen die tijdens de minderjarigheid in Nederland hebben verbleven en naar het land van herkomst zijn teruggekeerd en inmiddels meerderjarig zijn geworden. Deze regeling correspondeert met de verblijfsregeling ten aanzien van de minderjarigen die tijdens hun minderjarigheid vijf jaren of langer in Nederland hebben verbleven en in aanmerking kunnen komen voor een verblijfsvergunning voor bepaalde tijd onder een beperking verband houdend met wedertoelating.   
### 5.1  

####Verblijfsvoorwaarden

De verblijfsvergunning regulier voor onbepaalde tijd (zie [artikel 21a, eerste lid, onder a, Vw](../../../../../wet/vreemdelingenwet/2000/BWBR0011823/README.md)) kan worden verleend aan de meerderjarige vreemdeling die: 

a. tussen zijn vierde en zijn negentiende levensjaar gedurende een periode van ten minste tien jaren op grond van [artikel 8, onder a tot en met e, dan wel l, Vw](../../../../../wet/vreemdelingenwet/2000/BWBR0011823/README.md) in Nederland heeft verbleven en wiens aanvraag is ontvangen voor het drieëntwintigste levensjaar (zie [artikel 3.92, eerste lid, onderdeel a, onder 1°, Vb](../../../../../AMvB/vreemdelingenbesluit/2000/BWBR0011825/README.md)); of  

b. voor het negentiende levensjaar gedurende een ononderbroken periode van ten minste vijf jaren op grond van [artikel 8, onder a tot en met e, of l, Vw](../../../../../wet/vreemdelingenwet/2000/BWBR0011823/README.md) in Nederland heeft verbleven, en voor wie Nederland naar het oordeel van de Minister het meest aangewezen land is (zie [artikel 3.92, eerste lid, onderdeel a, onder 2°, Vb](../../../../../AMvB/vreemdelingenbesluit/2000/BWBR0011825/README.md)).   De aanvraag tot het verlenen van de verblijfsvergunning voor onbepaalde tijd wordt niet afgewezen op de grond dat (zie [artikel 21 Vw](../../../../../wet/vreemdelingenwet/2000/BWBR0011823/README.md) en [artikel 3.92, eerste lid](../../../../../AMvB/vreemdelingenbesluit/2000/BWBR0011825/README.md), en [artikel 3.93, derde lid, Vb](../../../../../AMvB/vreemdelingenbesluit/2000/BWBR0011825/README.md)): 

a. de vreemdeling op het moment waarop de aanvraag is ontvangen niet gedurende een tijdvak van vijf jaren aaneengesloten rechtmatig verblijf in Nederland heeft gehad op grond van [artikel 8, onder a, c, e dan wel l, Vw](../../../../../wet/vreemdelingenwet/2000/BWBR0011823/README.md) (zie [artikel 3.92, eerste lid, Vb](../../../../../AMvB/vreemdelingenbesluit/2000/BWBR0011825/README.md) en B1/6);  

b. niet zelfstandig en duurzaam beschikt over voldoende middelen van bestaan (zie [artikel 3.93, derde lid, Vb](../../../../../AMvB/vreemdelingenbesluit/2000/BWBR0011825/README.md) en B1/7).   
###Ad a

In dit geval wordt een verblijfsvergunning voor onbepaalde tijd met toepassing van [artikel 21 Vw](../../../../../wet/vreemdelingenwet/2000/BWBR0011823/README.md) verleend met de aantekening ‘EG-langdurig ingezetene’. 
###Ad b

In dit geval wordt een verblijfsvergunning voor onbepaalde tijd met toepassing van [artikel 21a Vw](../../../../../wet/vreemdelingenwet/2000/BWBR0011823/README.md) verleend op nationale gronden. Voor de overige bepalingen inzake verlening en afwijzing van de vergunning tot verblijf voor onbepaalde duur zie B1/6 en B1/7.    
### 5.2  

####Bij de aanvraag over te leggen bescheiden

Zie het gestelde onder B4/4.2.     
### 6  

####Beoordeling openbare orde

Voor de gevallen genoemd in B4/3.2.1, B4/3.2.2, B4/4 en B4/5 wordt het gevaar voor de openbare orde beoordeeld aan de hand van de maatstaven die zijn aangelegd voor verblijfsbeëindiging (zie [artikelen 3.54, derde lid, Vb](../../../../../AMvB/vreemdelingenbesluit/2000/BWBR0011825/README.md) en [3.55, tweede lid, Vb](../../../../../AMvB/vreemdelingenbesluit/2000/BWBR0011825/README.md) en voor de glijdende schaal zie B1/5.3.6). Bij de vaststelling van de verblijfsduur wordt betrokken de periode waarin de vreemdeling voor de remigratie uit Nederland, op grond van [artikel 8, onder a t/m e dan wel l, Vw](../../../../../wet/vreemdelingenwet/2000/BWBR0011823/README.md) of voor de inwerkingtreding van de [Vw](../../../../../wet/vreemdelingenwet/2000/BWBR0011823/README.md) op grond van artikel 9, 9a of 10 Vw (oud) in Nederland heeft verbleven. Onder strafmaat wordt verstaan de totale duur van de vrijheidsbenemende straffen of maatregelen, met inbegrip van die welke bij al dan niet onherroepelijk geworden uitspraak zijn opgelegd nadat het rechtmatig verblijf in Nederland is beëindigd.    
### 7  

####Beperking en arbeidsmarkaantekening

De in B4/2.2, B4/3.1, B4/3.2.1 en B4/4 genoemde verblijfsvergunning regulier voor bepaalde tijd wordt verleend onder de beperking 'wedertoelating'. Bij de verlening wordt de arbeidsmarktaantekening gesteld 'Arbeid vrij toegestaan. TWV niet vereist'. Bij de in B4/3.1 genoemde verblijfsvergunning wordt in aanvulling op het bovenstaande in het paspoort de aantekening geplaatst ‘in afwachting van remigratievoorzieningen’.    
### 8  

####Geldigheidsduur van de verblijfsvergunning

Voor de regels voor de geldigheidsduur waarvoor de verblijfsvergunning regulier voor bepaalde tijd wordt verleend, wordt verwezen naar het gestelde in B1/3. 
###Verblijfsvergunning in afwachting van remigratievoorzieningen

De vergunning, als bedoeld in B4/3.1, wordt verleend voor de duur van ten hoogste zes maanden of zoveel korter als het daadwerkelijke vertrek uit Nederland. Bij overschrijding van die termijn is verlenging van de vergunning in principe niet mogelijk, tenzij de remigrant van de overschrijding van die termijn redelijkerwijs geen verwijt kan worden gemaakt.    
### 9  

####Aard van het verblijfsrecht

Voor de toepassing van [artikel 8, eerste lid, onder b, Rwn](../../../../../rijkswet/rijkswet/op/het/nederlanderschap/BWBR0003738/README.md) en [artikel 19, eerste lid, onder f, Vw](../../../../../wet/vreemdelingenwet/2000/BWBR0011823/README.md) is het verblijfsrecht, met uitzondering van het verblijfsrecht genoemd in B4/3.1, niet-tijdelijk van aard.    
### 10  

####Verlenging en intrekking van de verblijfsvergunning

De aanvraag tot het verlengen van de geldigheidsduur van de verblijfsvergunning regulier voor bepaalde tijd onder de beperking ‘wedertoelating’ wordt niet afgewezen om de reden dat niet meer wordt voldaan aan de beperking waaronder de vergunning is verleend. Gegeven de aard van de toelatingsgrond – een periode van eerder verblijf in Nederland – zal het zich niet voordoen dat de verblijfsvergunning die is verleend onder de beperking ‘wedertoelating’ kan worden ingetrokken, omdat niet meer wordt voldaan aan de beperking. Wel is het uiteraard mogelijk dat er onjuiste gegevens zijn verstrekt, die hebben geleid tot de verlening van de verblijfsvergunning. Verblijfsbeëindiging om die reden is niet uitgesloten.    
### 11  

####Verblijfsvergunning in afwachting van verzoek ex [artikel 17 Rwn](../../../../../rijkswet/rijkswet/op/het/nederlanderschap/BWBR0003738/README.md)

[Artikel 3.49 Vb](../../../../../AMvB/vreemdelingenbesluit/2000/BWBR0011825/README.md) verschaft de basis om aan personen die een verzoek, als bedoeld in [artikel 17 Rwn](../../../../../rijkswet/rijkswet/op/het/nederlanderschap/BWBR0003738/README.md), hebben ingediend tot vaststelling van het Nederlanderschap een verblijfsvergunning regulier voor bepaalde tijd te verlenen (zie [artikel 14 Vw](../../../../../wet/vreemdelingenwet/2000/BWBR0011823/README.md)).   
### 11.1  

####Verblijfsvoorwaarden

De verblijfsvergunning kan worden verleend aan de persoon die op grond van [artikel 86, tweede lid, Wet GBA](../../../../../wet/wet/gemeentelijke/basisadministratie/persoonsgegevens/BWBR0006723/README.md), bij de rechtbank te ’s-Gravenhage een verzoek, als bedoeld in [artikel 17 Rwn](../../../../../rijkswet/rijkswet/op/het/nederlanderschap/BWBR0003738/README.md), heeft ingediend, indien: 

a. dat verzoek naar het oordeel van de Minister niet klaarblijkelijk van elke grond is ontbloot;  

b. die persoon hangende de beslissing op het verzoek om vaststelling van het Nederlanderschap ingevolge een beslissing van de Minister niet als vreemdeling uit Nederland zal worden verwijderd;  

c. de persoon zijn hoofdverblijf niet buiten Nederland heeft verplaatst; en  

d. de persoon geen gevaar is voor de openbare orde of nationale veiligheid.    De aanvraag tot het verlenen van de verblijfsvergunning wordt niet afgewezen op de enkele grond dat de vreemdeling: 

a. niet beschikt over een geldige mvv;  

b. niet beschikt over een geldig document voor grensoverschrijding;  

c. niet zelfstandig en duurzaam beschikt over voldoende middelen van bestaan.     Ad a en b De beoordeling van de vraag of het verzoek ex [artikel 17 Rwn](../../../../../rijkswet/rijkswet/op/het/nederlanderschap/BWBR0003738/README.md) klaarblijkelijk van elke grond is ontbloot, en de beslissing of de persoon hangende de beslissing op dat verzoek als vreemdeling uit Nederland zal worden verwijderd, geschiedt uitsluitend bij de IND.     
### 11.2  

####Bij de aanvraag over te leggen bescheiden

Bij de aanvraag overlegt de vreemdeling in ieder geval een volledig afschrift van het verzoek ex [artikel 17 Rwn](../../../../../rijkswet/rijkswet/op/het/nederlanderschap/BWBR0003738/README.md).    
### 11.3  

####Beperking en arbeidsmarktaantekening

De verblijfsvergunning wordt verleend onder de beperking ‘in afwachting verzoek ex [artikel 17 Rwn](../../../../../rijkswet/rijkswet/op/het/nederlanderschap/BWBR0003738/README.md) ’. Bij de verlening wordt de arbeidsmarktaantekening gesteld ‘Arbeid vrij toegestaan. TWV niet vereist’.    
### 11.4  

####Geldigheidsduur van de verblijfsvergunning

De verblijfsvergunning wordt verleend met een geldigheidsduur van ten hoogste een jaar of zoveel korter als de rechtbank te ’s-Gravenhage uitspraak zal doen.    
### 11.5  

####Aard van het verblijfsrecht

Voor de toepassing [artikel 8, eerste lid, onder b, Rwn](../../../../../rijkswet/rijkswet/op/het/nederlanderschap/BWBR0003738/README.md) en [artikel 18, eerste lid, onder f, Vw](../../../../../wet/vreemdelingenwet/2000/BWBR0011823/README.md) is het verblijfsrecht tijdelijk van aard. De houder van deze vergunning komt mitsdien niet in aanmerking voor naturalisatie.    
### 11.6  

####Verlenging geldigheidsduur van de verblijfsvergunning

De aanvraag tot het verlengen van de geldigheidsduur van de verblijfsvergunning wordt niet afgewezen indien: 

– de vreemdeling niet beschikt over een geldig document voor grensoverschrijding;  

– de vreemdeling niet zelfstandig en duurzaam beschikt over voldoende middelen van bestaan.    Nadat de rechtbank te ‘s-Gravenhage uitspraak heeft gedaan op het verzoek ex [artikel 17 Rwn](../../../../../rijkswet/rijkswet/op/het/nederlanderschap/BWBR0003738/README.md), wordt de aanvraag tot het verlengen van de geldigheidsduur van de verblijfsvergunning niet afgewezen om enkele reden dat niet meer wordt voldaan aan de beperking waaronder de vergunning is verleend, indien: 

– de vreemdeling cassatieberoep heeft ingesteld, waarop nog geen arrest is gewezen;  

– de vreemdeling zijn hoofdverblijf niet buiten Nederland heeft gevestigd; en  

– de vreemdeling hangende het cassatieberoep ingevolge een beslissing van de Minister niet als vreemdeling uit Nederland zal worden verwijderd, omdat het verzoek naar het oordeel van de Minister niet klaarblijkelijk van elke grond ontbloot is. Beoordeling geschiedt door de IND.     Indien het openbare orde criterium wordt tegengeworpen, wordt betrokkene niet uitgezet, zolang op de procedure ex [artikel 17 Rwn](../../../../../rijkswet/rijkswet/op/het/nederlanderschap/BWBR0003738/README.md) niet is beslist. De vreemdeling overlegt in ieder geval een volledig afschrift van het cassatieberoepschrift. De geldigheidsduur van de vergunning kan worden verlengd met maximaal een jaar of zoveel korter als de Hoge Raad uitspraak zal doen.      
### 12  

####Buiten Nederland wegens detentie of militaire dienst

Het verblijf van de vreemdeling die tijdelijk buiten Nederland heeft verbleven voor het vervullen van de militaire dienstplicht of wegens detentie, wordt niet beëindigd wegens de verplaatsing van het hoofdverblijf buiten Nederland, indien: 

a. de vreemdeling binnen zes maanden na beëindiging van die dienstplicht of detentie in het bezit van een geldige verblijfsvergunning regulier naar Nederland terugkeert; of  

b. zo de geldigheidsduur van de verblijfsvergunning regulier voor bepaalde tijd (zie [artikel 14 Vw](../../../../../wet/vreemdelingenwet/2000/BWBR0011823/README.md)) is verstreken, de door de vreemdeling ingediende aanvraag om wedertoelating is ontvangen binnen zes maanden na beëindiging van die dienstplicht of detentie.   
###Ad b.

Indien de geldigheidsduur van verblijfsvergunning regulier voor bepaalde tijd (zie [artikel 14 Vw](../../../../../wet/vreemdelingenwet/2000/BWBR0011823/README.md)) tijdens het verblijf van de houder buiten Nederland in verband met de militaire dienstplicht of detentie is verstreken, wordt de aanvraag om wedertoelating aangemerkt als een aanvraag om verlenging van de geldigheidsduur van de verblijfsvergunning, indien de aanvraag is ontvangen binnen zes maanden na beëindiging van die dienstplicht of detentie. 
###Afhankelijke gezinsleden

Indien het verblijfsrecht van de vreemdeling niet wordt beëindigd, wordt het van diens verblijfsrecht afhankelijke verblijfsrecht van de in Nederland achterblijvende gezinsleden evenmin beëindigd om de enkele reden dat zij (tijdelijk) niet beschikken over voldoende zelfstandige middelen van bestaan en (tijdelijk) niet feitelijk met de vreemdeling samenwonen. Indien die afhankelijke gezinsleden de vreemdeling vergezellen, wordt hun aanvraag om wedertoelating aangemerkt als aanvraag tot het verlengen van de geldigheidsduur van de verblijfsvergunning, indien: 

* de aanvraag tegelijk met die van de vreemdeling is ontvangen binnen zes maanden nadat de militaire dienstplicht of detentie is beëindigd; en  

* de afhankelijke gezinsleden voorafgaande aan hun vertrek uit Nederland daarvan kennis hebben gegeven aan de Korpschef.   Een en ander geldt ook voor de afhankelijke gezinsleden van Nederlanders die buiten Nederland zijn gedetineerd of hun dienstplicht vervullen.     
### 5  

####Arbeid

### 1  

####Inleiding

Bij [artikel 3.31 Vb](../../../../../AMvB/vreemdelingenbesluit/2000/BWBR0011825/README.md) is geregeld in welke gevallen en onder welke voorwaarden een verblijfsvergunning voor bepaalde tijd moet worden verleend voor arbeid in loondienst, indien er geen afwijzingsgronden van toepassing zijn. Indien aan één of meer verblijfsvoorwaarden niet is voldaan, of wanneer een algemene weigeringsgrond (zie [artikel 16 Vw](../../../../../wet/vreemdelingenwet/2000/BWBR0011823/README.md) en B1/4) van toepassing is, is de Minister niet verplicht doch wel bevoegd de verblijfsvergunning te verlenen. De gevallen waarin van de bevoegdheid om de verblijfsvergunning te verlenen gebruik wordt gemaakt worden aangegeven in deze Vc. 
###Arbeid in loondienst

Gelet op [artikel 13, aanhef en onder b, Vw](../../../../../wet/vreemdelingenwet/2000/BWBR0011823/README.md) kan een aanvraag tot het verlenen van een verblijfsvergunning slechts worden ingewilligd indien met de aanwezigheid van de vreemdeling een wezenlijk Nederlands belang is gediend. Voor buitenlandse werknemers vindt de vaststelling daarvan plaats in de [Wav](../../../../../wet/wet/arbeid/vreemdelingen/BWBR0007149/README.md) (zie B5/1.2). Onder een buitenlandse werknemer wordt verstaan: een vreemdeling die in Nederland arbeid in loondienst verricht of wil (gaan) verrichten. Het [artikel 3.32 Vb](../../../../../AMvB/vreemdelingenbesluit/2000/BWBR0011825/README.md) stelt buiten twijfel dat geen verblijfsvergunning wordt verleend voor het verrichten van arbeid, hetzij in loondienst, hetzij als zelfstandige, die geheel of gedeeltelijk bestaat uit het verrichten van seksuele handelingen, omdat daarmee a priori geen wezenlijk Nederlands belang is gediend. Dit artikel ziet niet op gemeenschapsonderdanen. Voor onderdanen van landen waarmee Europa-overeenkomsten zijn gesloten en die stellen dergelijke arbeid als zelfstandige te verrichten zij verwezen naar B11.   
### 1.1  

####Samenhang tussen de [Vw](../../../../../wet/vreemdelingenwet/2000/BWBR0011823/README.md) en de [Wav](../../../../../wet/wet/arbeid/vreemdelingen/BWBR0007149/README.md)

De verantwoordelijkheid voor de verlening van een verblijfsvergunning op grond van het bepaalde bij en krachtens de [Vw](../../../../../wet/vreemdelingenwet/2000/BWBR0011823/README.md) berust bij de Minister. De Minister van SZW heeft een eigen verantwoordelijkheid voor het beleid met betrekking tot de toelating tot de Nederlandse arbeidsmarkt op grond van de [Wav](../../../../../wet/wet/arbeid/vreemdelingen/BWBR0007149/README.md). Hij heeft de uitvoering van de [Wav](../../../../../wet/wet/arbeid/vreemdelingen/BWBR0007149/README.md) gedelegeerd aan UWV WERKbedrijf. In de behoefte aan arbeidskrachten dient zoveel mogelijk te worden voorzien door inschakeling van het in Nederland aanwezige of redelijkerwijs te verwachten aanbod, of van het arbeidsaanbod uit de EU-lidstaten of de lidstaten van de EER, voor zover daarop het vrije verkeer van werknemers van toepassing is (zie B10). Dit is het zogenaamde prioriteitgenietend aanbod op de Nederlandse arbeidsmarkt. Op grond van de [Wav](../../../../../wet/wet/arbeid/vreemdelingen/BWBR0007149/README.md) is een werkgever: 

* degene die in de uitoefening van een ambt, beroep of bedrijf een ander arbeid laat verrichten; of  

* de natuurlijke persoon die een ander huishoudelijke of persoonlijke diensten laat verrichten (zie B7).   Het [artikel 2 Wav](../../../../../wet/wet/arbeid/vreemdelingen/BWBR0007149/README.md) bepaalt dat het een werkgever verboden is een vreemdeling in Nederland arbeid te laten verrichten zonder TWV. Het werkgeversbegrip verwijst niet naar een juridische verhouding, gebaseerd op een arbeidsovereenkomst of aanstelling, maar naar de feitelijke situatie, waarbij een vreemdeling feitelijk arbeid verricht in opdracht van of voor een ander. Als gevolg van het brede werkgeversbegrip kunnen zich situaties voordoen dat een vreemdeling voor hetzelfde werk meerdere werkgevers heeft (uitzendarbeid, aanneming van werk). Indien één van de werkgevers al beschikt over een TWV voor het betreffende werk, behoeven andere werkgevers geen TWV aan te vragen. De [Wav](../../../../../wet/wet/arbeid/vreemdelingen/BWBR0007149/README.md) voorziet in een aantal uitzonderingen op deze verbodsbepaling (zie B5/3.1). Op grond van de [Vw](../../../../../wet/vreemdelingenwet/2000/BWBR0011823/README.md) wordt getoetst of aan de voorwaarden voor verlening van een verblijfsvergunning is voldaan. Op grond van de [Wav](../../../../../wet/wet/arbeid/vreemdelingen/BWBR0007149/README.md) wordt getoetst of er gronden zijn om aan de werkgever waarvoor de vreemdeling arbeid wil gaan verrichten een TWV verlenen. De procedures die op grond van de [Vw](../../../../../wet/vreemdelingenwet/2000/BWBR0011823/README.md) en de [Wav](../../../../../wet/wet/arbeid/vreemdelingen/BWBR0007149/README.md) moeten worden gevolgd hangen zeer nauw met elkaar samen en de beslissingen op de aanvraag om verlening van een verblijfsvergunning voor bepaalde tijd en de aanvraag om verlening van een TWV beïnvloeden elkaar (zie B5/2). Daarom is een nauwe samenwerking tussen de diensten die deze regelingen uitvoeren van belang.     
### 2  

####Buitenlandse werknemers TWV vereist

In [artikel 3.31 Vb](../../../../../AMvB/vreemdelingenbesluit/2000/BWBR0011825/README.md) worden de verblijfsvoorwaarden voor het verrichten van arbeid in loondienst gegeven. Het gaat om de volgende voorwaarden: 

– TWV (zie [artikel 1, onder e, Wav](../../../../../wet/wet/arbeid/vreemdelingen/BWBR0007149/README.md));  

– mvv (zie [artikel 17 Vw](../../../../../wet/vreemdelingenwet/2000/BWBR0011823/README.md) in samenhang met [artikel 3.71 Vb](../../../../../AMvB/vreemdelingenbesluit/2000/BWBR0011825/README.md));  

– geldig document voor grensoverschrijding (zie [artikel 3.72 Vb](../../../../../AMvB/vreemdelingenbesluit/2000/BWBR0011825/README.md));  

– middelen van bestaan (zie [artikel 3.74, onder a, Vb](../../../../../AMvB/vreemdelingenbesluit/2000/BWBR0011825/README.md), als ook de uitzondering van [artikel 3.31, derde lid, Vb](../../../../../AMvB/vreemdelingenbesluit/2000/BWBR0011825/README.md) indien de TWV is afgegeven met een geldigheidsduur van korter dan één jaar);  

– geen gevaar voor openbare orde of nationale veiligheid (zie [artikel 3.77](../../../../../AMvB/vreemdelingenbesluit/2000/BWBR0011825/README.md) en [3.78 Vb](../../../../../AMvB/vreemdelingenbesluit/2000/BWBR0011825/README.md));  

– bereid is een onderzoek naar of behandeling voor TBC te ondergaan en daar aan mee te werken, tenzij de uitzondering van [artikel 3.18 VV](../../../../../ministeriele-regeling/voorschrift/vreemdelingen/2000/BWBR0012002/README.md) van toepassing is.    De van TWV-plicht vrijgestelde categorieën worden beschreven in B5/3. Het niet bezitten en niet aangevraagd hebben van een voor arbeid geldige verblijfsvergunning vormt een dwingende grond om een TWV te weigeren op grond van [artikel 8, eerste lid, aanhef en onder c, aanhef en onder 1, Wav](../../../../../wet/wet/arbeid/vreemdelingen/BWBR0007149/README.md). Andersom zal een aanvraag voor verlening van een verblijfsvergunning voor bepaalde tijd of verlenging daarvan, ingevolge de [artikelen 16, eerste lid, aanhef en onder f](../../../../../wet/vreemdelingenwet/2000/BWBR0011823/README.md), en [18, eerste lid, aanhef en onder g, Vw](../../../../../wet/vreemdelingenwet/2000/BWBR0011823/README.md) in samenhang met [artikel 3.31, eerste lid, Vb](../../../../../AMvB/vreemdelingenbesluit/2000/BWBR0011825/README.md), worden afgewezen, indien de vreemdeling arbeid verricht zonder dat voor die arbeid een TWV (zonder dat aan de [Wav](../../../../../wet/wet/arbeid/vreemdelingen/BWBR0007149/README.md) is voldaan) is verleend. Ingevolge [artikel 23 Wav](../../../../../wet/wet/arbeid/vreemdelingen/BWBR0007149/README.md) wordt indien een werkgever die een vreemdeling arbeid laat verrichten in de zin van de [Wav](../../../../../wet/wet/arbeid/vreemdelingen/BWBR0007149/README.md), zonder dat hij in het bezit is van de vereiste TWV, vermoed dat die vreemdeling gedurende tenminste zes maanden werkzaam is geweest voor die werkgever. Met behulp van dit rechtsvermoeden kan een vreemdeling een loonvordering instellen. Voor deze procedure in Nederland wordt aan de illegale vreemdeling echter geen verblijf toegestaan. Van belang is de volgorde waarin de aanvragen worden ingediend en de volgorde waarin daarop wordt beslist, alsmede dat de bij de beslissingen betrokken instanties informatie met elkaar uitwisselen over de bij hen ingekomen aanvragen en hun beslissingen daarop, teneinde te voorkomen dat er een vicieuze cirkel ontstaat.    
### 2.1  

####Procedure bij het IND-loket voor kennis- en arbeidsmigratie

Teneinde de doelmatigheid en de snelheid van de afhandeling te bevorderen als ook een goede afstemming van de werkprocessen bij de IND en UWV WERKbedrijf te waarborgen (zie B5/1.1), verloopt de aanvraagprocedure van de verblijfsvergunning via het centrale loket voor kennis- en arbeidsmigratie bij de IND en wordt ook de aanvraagprocedure voor de TWV door UWV WERKbedrijf centraal afgehandeld. De procedure ziet er als volgt uit: De werkgever kan ten behoeve van een vreemdeling die in Nederland verblijf beoogt voor het verrichten van arbeid in loondienst, een verzoek om advies met het oog op afgifte van een mvv voor het verrichten van arbeid in loondienst indienen bij het IND-loket kennis- en arbeidsmigratie door middel van het daarvoor bestemde formulier. In dit formulier zijn de documenten en gegevens opgenomen die overgelegd moeten worden ten behoeve van het advies. Dit formulier wordt door hoofd IND vastgesteld en wordt alleen via de website van de IND ter beschikking gesteld. Dit aanvraagformulier dient volledig ingevuld en voorzien van alle gevraagde gegevens en bescheiden te worden geretourneerd naar de IND. Ten aanzien van de procedure met betrekking tot de afhandeling van dit verzoek is het bepaalde in B1/1.1.1 en B1/1.1.2 van toepassing. Indien de vreemdeling, conform het bepaalde in B1/1.1.1 zelf de aanvraag om een mvv indient bij de Nederlandse diplomatieke of consulaire vertegenwoordiging in zijn land van herkomst of bestendig verblijf, wordt deze aanvraag ter afhandeling doorgezonden naar het IND-loket kennis- en arbeidsmigratie. De werkgever dient een aanvraag om verlening van een TWV in bij UWV WERKbedrijf. De volgorde waarin op die aanvragen vervolgens dient te worden beslist, is als volgt: Als eerste wordt op de aanvraag om een TWV beslist door UWV WERKbedrijf. Pas daarna wordt op het verzoek om advies met het oog op afgifte van een mvv dan wel de aanvraag om een mvv beslist. 
###Uitzondering

Indien duidelijk is dat de mvv moet worden geweigerd, ongeacht of er al dan niet een TWV zou moeten worden verleend, wordt de mvv meteen geweigerd en wordt niet gewacht op de beslissing op de aanvraag om verlening van een TWV. Hierbij dient met name te worden gedacht aan gevallen waarin de mvv dan wel de verblijfsvergunning moet worden geweigerd op grond van bijvoorbeeld gevaar voor de openbare orde (zie B5/7.6). UWV WERKbedrijf zal hierover direct worden geïnformeerd in verband met de Wav- procedure.   
### 2.1.1  

####Procedure IND-loket kennis- en arbeidsmigratie voor gezinsleden

Verzoeken om advies met het oog op de afgifte van een mvv dan wel een aanvraag om een mvv in het kader van gezinshereniging met een arbeidsmigrant kunnen eveneens bij het IND-loket kennis- en arbeidsmigratie worden ingediend indien: 

– de hoofdaanvrager (degene bij wie verblijf wordt beoogd) op grond van arbeid in loondienst verblijf in Nederland vraagt; en  

– de aanvragen tegelijkertijd met die van de hoofdaanvrager worden ingediend door middel van het daarvoor bestemde formulier (zie [bijlage 7g VV](../../../../../ministeriele-regeling/voorschrift/vreemdelingen/2000/BWBR0012002/README.md)).   Het gelijktijdig afdoen van het verzoek van gezinsleden door het IND-loket kennis- en arbeidsmigratie, samen met die van de hoofdaanvrager, is voorts slechts mogelijk: 

– in geval van een huwelijk dat reeds bestond toen beide echtgenoten nog in het buitenland verbleven;  

– in geval van een relatie die reeds bestond toen beide partners nog in het buitenland verbleven;  

– voor de uit het huwelijk of de relatie geboren minderjarige kinderen die feitelijk behoren tot het gezin;  

– voor de niet uit het huwelijk of de relatie geboren minderjarige kinderen die feitelijk behoren tot het gezin.   Verzoeken in het kader van verruimde gezinshereniging alsmede verband houdend met adoptie en opname als pleegkind dan wel aanvragen van vreemdelingen van 65 jaar of ouder die bij hun kind(eren) willen verblijven, worden derhalve niet door het IND-loket kennis- en arbeidsmigratie afgehandeld. Voor gezinsleden gelden daarnaast de in B2 neergelegde toepasselijke voorwaarden, waaronder de legalisatie en verificatie van documenten (zie B2/8). De inschrijving van het huwelijk of geregistreerd partnerschap in de GBA (zie B2/2.8) is niet vereist bij de afgifte van de mvv. De inschrijving geldt echter wel als voorwaarde voor het verlenen van de verblijfsvergunning.     
### 2.2  

####Samenhang beslissing aanvraag TWV en verblijfsvergunning

Voor verblijf in Nederland verband houdend met het verrichten van arbeid in loondienst dient de werkgever van de vreemdeling te beschikken over een TWV en de vreemdeling over een verblijfsvergunning. De beslissing op de aanvraag om een verblijfsvergunning voor bepaalde tijd enerzijds en de beslissing op de aanvraag om een TWV anderzijds beïnvloeden elkaar. De hoofdregel is dat met de beslissing op de aanvraag om een verblijfsvergunning voor bepaalde tijd gewacht wordt totdat op de aanvraag om een TWV is beslist. Wordt de TWV verleend dan zal als regel ook de verblijfsvergunning voor bepaalde tijd worden verleend, mits ook aan de overige voorwaarden wordt voldaan. Hierbij kunnen zich de volgende situaties voordoen: Een weigeringsgrond of het niet voldoen aan een voorwaarde leidt tot afwijzing van de aanvraag om een verblijfsvergunning voor bepaalde tijd. De afwijzing van de aanvraag om een verblijfsvergunning voor bepaalde tijd vormt ingevolge [artikel 8, eerste lid onder c, Wav](../../../../../wet/wet/arbeid/vreemdelingen/BWBR0007149/README.md) een dwingende weigeringsgrond voor een TWV. Door zo mogelijk direct op de aanvraag om een verblijfsvergunning voor bepaalde tijd te beslissen kan de ongewenste situatie worden voorkomen dat aan een vreemdeling die inmiddels op grond van een aan de werkgever op diens aanvraag verleende TWV arbeid in loondienst is gaan verrichten, nadien het verblijf moet worden ontzegd. Het gaat daarbij om aanvragen die worden afgewezen op grond van weigeringsgronden van [artikel 16 Vw](../../../../../wet/vreemdelingenwet/2000/BWBR0011823/README.md), zoals gevaar voor de openbare orde (zie [artikelen 3.77](../../../../../AMvB/vreemdelingenbesluit/2000/BWBR0011825/README.md) en [3.78 Vb](../../../../../AMvB/vreemdelingenbesluit/2000/BWBR0011825/README.md)) en onvoldoende middelen van bestaan. Als voorwaarde voor verlening van de verblijfsvergunning geldt ingevolge [artikel 3.31, tweede lid, onder d, Vb](../../../../../AMvB/vreemdelingenbesluit/2000/BWBR0011825/README.md) de verplichting mee te werken aan onderzoek naar of behandeling van TBC van de ademhalingsorganen, tenzij dat wegens de nationaliteit van de vreemdeling niet is toegestaan. Indien de vereiste medewerking niet wordt gegeven, wordt de vergunning niet verleend (zie B1). In afwachting van de beslissing op de aanvraag om een verblijfsvergunning voor bepaalde tijd voor het verrichten van arbeid in loondienst plaatst de burgemeester (in de praktijk de ambtenaar burgerzaken of de ambtenaar publiekszaken) een verblijfssticker (zie [bijlage 7g VV](../../../../../ministeriele-regeling/voorschrift/vreemdelingen/2000/BWBR0012002/README.md)) in het paspoort of identiteitsbewijs van de vreemdeling. De TWV wordt geweigerd. Indien de aanvraag om een TWV wordt geweigerd voordat op de aanvraag om een verblijfsvergunning voor bepaalde tijd is beslist, zal als regel ook een verblijfsvergunning voor bepaalde tijd voor het verrichten van arbeid in loondienst worden geweigerd. Een vreemdeling, die naar Nederland komt om arbeid in loondienst te verrichten, vraagt een verblijfsvergunning voor bepaalde tijd voor het verrichten van arbeid in loondienst aan bij de IND. In de periode, gelegen tussen verlening van een TWV en de beslissing op de aanvraag om verlening van een verblijfsvergunning, is het de vreemdeling toegestaan de arbeid te verrichten waarvoor de TWV is afgegeven. Zolang geen beslissing op de aanvraag om verlening van een verblijfsvergunning is genomen, mag hij derhalve niet uit Nederland worden verwijderd. Hij verblijft dan immers rechtmatig in Nederland in de zin van [artikel 8, aanhef en onder f, Vw](../../../../../wet/vreemdelingenwet/2000/BWBR0011823/README.md). Een weigering de geldigheidsduur te verlengen van een verblijfsvergunning voor bepaalde tijd of de intrekking ervan en ook intrekking van een verblijfsvergunning voor onbepaalde tijd vormt op grond van [artikel 12, eerste lid, onder b, Wav](../../../../../wet/wet/arbeid/vreemdelingen/BWBR0007149/README.md) een dwingende grond tot intrekking van de TWV. Hiervan kan op grond van [artikel 12, tweede lid, Wav](../../../../../wet/wet/arbeid/vreemdelingen/BWBR0007149/README.md) door de Minister van SZW na overleg met de IND worden afgeweken ten aanzien van een vreemdeling als bedoeld in [artikel 8, onder h, Vw](../../../../../wet/vreemdelingenwet/2000/BWBR0011823/README.md). Het betreft vreemdelingen die in afwachting van de beslissing op een bezwaarschrift of een beroepschrift rechtmatig verblijf hebben indien ingevolge de [Vw](../../../../../wet/vreemdelingenwet/2000/BWBR0011823/README.md) of een rechterlijke beslissing uitzetting achterwege dient te blijven totdat op het bezwaarschrift of het beroepschrift is beslist. Indien voor verblijf in Nederland verband houdend met het verrichten van arbeid in loondienst, arbeid in loondienst als practicant of arbeid in loondienst als stagiair door UWV WERKbedrijf een TWV is afgegeven geldt voor de toetsing van het middelenvereiste het volgende. Om in aanmerking te komen voor een TWV voor het verrichten van arbeid in loondienst of arbeid in loondienst als practicant toetst UWV WERKbedrijf of de vreemdeling zelfstandig beschikt over een bedrag minstens gelijk aan het minimumloon, bedoeld in [artikel 8, lid 1, onder a, van de Wet minimumloon en minimumvakantiebijslag](../../../../../wet/wet/minimumloon/en/minimumvakantiebijslag/BWBR0002638/README.md). Om in aanmerking te komen voor een TWV voor het verrichten van arbeid in loondienst als stagiair toetst UWV WERKbedrijf of de vreemdeling zelfstandig beschikt over een bedrag minstens gelijk aan 50% van het minimumloon, bedoeld in [artikel 8, lid 1, onder a, van de Wet minimumloon en minimumvakantiebijslag](../../../../../wet/wet/minimumloon/en/minimumvakantiebijslag/BWBR0002638/README.md). Indien in de hiervoor genoemde gevallen ten behoeve van de vreemdeling een TWV is afgegeven, is daarmee tevens aangetoond dat is voldaan aan het vereiste om zelfstandig te beschikken over voldoende middelen van bestaan (zie [artikel 3.74 Vb](../../../../../AMvB/vreemdelingenbesluit/2000/BWBR0011825/README.md)). De in hoofdstuk B1/4.3.1 genoemde bewijsstukken inkomsten uit arbeid in loondienst hoeven in deze gevallen derhalve niet overgelegd te worden.    
### 2.3  

####Geldigheidsduur: relatie met de TWV

Een verblijfsvergunning voor bepaalde tijd voor het verrichten van arbeid in loondienst wordt verleend voor een duur die maximaal gelijk is aan de duur van de TWV (zie [artikelen 3.57](../../../../../AMvB/vreemdelingenbesluit/2000/BWBR0011825/README.md) en [3.59 Vb](../../../../../AMvB/vreemdelingenbesluit/2000/BWBR0011825/README.md)). De maximale duur van een TWV is ingevolge [artikel 11, eerste lid, Wav](../../../../../wet/wet/arbeid/vreemdelingen/BWBR0007149/README.md) drie jaar. In verband met de regel dat een vreemdeling na drie jaar bezit van een voor arbeid geldige verblijfsvergunning voor bepaalde tijd vrij is op de arbeidsmarkt (zie [artikel 4, tweede lid, aanhef en onder b, Wav](../../../../../wet/wet/arbeid/vreemdelingen/BWBR0007149/README.md)), is het van belang dat de ingangsdatum van een verblijfsvergunning voor bepaalde tijd zo veel mogelijk gelijk is aan de ingangsdatum van de TWV. Komt de duur van de verblijfsvergunning voor bepaalde tijd na drie jaar niet overeen met de geldigheidsduur van de TWV dan dient tijdig d.w.z. voor afloop van de TWV waarvan verlening wordt beoogd, contact opgenomen te worden met UWV WERKbedrijf om indien gewenst verlenging van de TWV aan te vragen.    
### 2.4  

####Beperking

Tenzij in de onderstaande regels hiervan wordt afgeweken wordt aan de verblijfsvergunning voor bepaalde tijd steeds de beperking verbonden ‘arbeid in loondienst bij ... (naam werkgever)’.     
### 2.5  

####Voorschrift

Aan de vergunning wordt als voorschrift verbonden de verplichting voldoende verzekerd te zijn tegen ziektekosten met inbegrip van de kosten verbonden aan opname en verpleging in een sanatorium of een psychiatrische inrichting.    
### 2.6  

####Arbeidsmarktaantekening

Op het verblijfsdocument wordt ingevolge [artikel 4.21, vierde lid, Vb](../../../../../AMvB/vreemdelingenbesluit/2000/BWBR0011825/README.md) in beginsel de arbeidsmarktaantekening: ‘arbeid uitsluitend toegestaan indien werkgever beschikt over TWV’ geplaatst.  Indien een vreemdeling voor een ander doel dan het verrichten van arbeid in loondienst wordt toegelaten wordt eveneens een aantekening omtrent de arbeidsmarktpositie op het verblijfsdocument geplaatst. Deze positie is echter afhankelijk van het doel waarvoor verblijf is toegestaan. In de desbetreffende materiehoofdstukken B2 tot en met B4, alsmede B6 tot en met B16, zijn deze arbeidsmarktposities opgenomen.      
### 3  

####Buitenlandse werknemers TWV niet vereist

### 3.1  

####Vrijgestelde categorieën vreemdelingen

[Artikel 3 Wav](../../../../../wet/wet/arbeid/vreemdelingen/BWBR0007149/README.md) bepaalt dat het verbod voor een werkgever om een vreemdeling zonder TWV arbeid te laten verrichten niet geldt voor: 

a. een vreemdeling ten aanzien van wie ingevolge bepalingen vastgesteld bij overeenkomst met andere mogendheden dan wel bij een voor Nederland verbindend besluit van een volkenrechtelijke organisatie een TWV niet mag worden verlangd;  

b. een vreemdeling die beschikt over een verblijfsvergunning voor bepaalde tijd voor het verrichten van arbeid als zelfstandige, voorzover deze vreemdeling arbeid verricht als zelfstandige (zie B5/7); en  

c. een vreemdeling die behoort tot een bij algemene maatregel van bestuur aangewezen categorie.    Ad c. Ter uitvoering van c is bij [Besluit uitvoering Wav](../../../../../AMvB/besluit/uitvoering/wet/arbeid/vreemdelingen/BWBR0007523/README.md) een aantal categorieën vreemdelingen en/of werkzaamheden aangewezen. Vreemdelingen die tot één van de in genoemd Besluit aangewezen categorieën behoren, kunnen aan die aanwijzing op zichzelf geen aanspraak ontlenen op verlening van een verblijfsvergunning voor bepaalde tijd voor het verrichten van de door hen beoogde werkzaamheden.     
### 3.2  

####Vreemdelingen met aantekening document ‘arbeid vrij toegestaan’

[Artikel 4 Wav](../../../../../wet/wet/arbeid/vreemdelingen/BWBR0007149/README.md) bepaalt dat het verbod voor een werkgever om een vreemdeling zonder TWV arbeid te laten verrichten niet geldt voor een vreemdeling die beschikt over een vergunning welke is voorzien van een aantekening van de Minister waaruit blijkt dat aan die vergunning geen beperkingen zijn verbonden voor het verrichten van arbeid. Op het verblijfsdocument wordt de volgende aantekening geplaatst: ‘Arbeid vrij toegestaan. TWV niet vereist’. Zo’n aantekening wordt afgegeven aan een vreemdeling: 

– die voor onbepaalde tijd in Nederland mag verblijven (zie B5/3.2.1);  

– die gedurende een ononderbroken tijdvak van drie jaar heeft beschikt over een voor het verrichten van arbeid geldige verblijfsvergunning en nadien zijn hoofdverblijf niet buiten Nederland heeft gevestigd (zie B5/3.2.2); of  

– die behoort tot een bij algemene maatregel van bestuur aangewezen categorie (zie B5/3.2.2);  

– Australische, Canadese en Nieuw-Zeelandse vreemdelingen die in het kader van uitwisseling (het Working Holiday Programme of het Working Holiday Scheme) zijn toegelaten (zie B7).     
### 3.2.1  

####Verblijf voor onbepaalde tijd

Een toelating krachtens artikel 10, tweede lid, Vw (oud) wordt ingevolge [artikel 115, vijfde lid, Vw](../../../../../wet/vreemdelingenwet/2000/BWBR0011823/README.md) aangemerkt als een verblijfsvergunning voor onbepaalde tijd als bedoeld in [artikel 20 Vw](../../../../../wet/vreemdelingenwet/2000/BWBR0011823/README.md). Houders van een verblijfsvergunning voor onbepaalde tijd als bedoeld in [artikel 20](../../../../../wet/vreemdelingenwet/2000/BWBR0011823/README.md) of [33 Vw](../../../../../wet/vreemdelingenwet/2000/BWBR0011823/README.md) krijgen op hun verblijfsdocument de aantekening dat arbeid vrij is toegestaan.    
### 3.2.2  

####Drie jaar bezit van een voor arbeid geldige verblijfsvergunning

Ten aanzien van een vreemdeling die drie jaar de beschikking heeft gehad over een voor arbeid geldige verblijfsvergunning voor bepaalde tijd geldt voor de werkgever niet langer de verplichting te beschikken over een TWV. Het is hierbij niet van belang of sprake is geweest van arbeid in loondienst dan wel arbeid als zelfstandige. Deze vreemdeling krijgt op het verblijfsdocument de aantekening ‘Arbeid vrij toegestaan. TWV niet vereist’. Deze wijziging wordt bij de verlenging van de geldigheidsduur van de verblijfsvergunning doorgevoerd bij de aanvraag van het verblijfsdocument, dat wil zeggen nadat de vreemdeling drie jaar houder van de voor arbeid geldige vergunning is geweest.    
### 3.2.3  

####Bij besluit aangewezen categorieën vreemdelingen

Een aantal categorieën vreemdelingen komt in aanmerking voor een arbeidsmarktaantekening op het verblijfsdocument: ‘Arbeid vrij toegestaan. TWV niet vereist’ (zie [artikel 2, Besluit uitvoering Wav](../../../../../AMvB/besluit/uitvoering/wet/arbeid/vreemdelingen/BWBR0007523/README.md)). Het gaat om de volgende categorieën van vreemdelingen: 

– een vreemdeling aan wie een verblijfsvergunning voor bepaalde tijd als bedoeld in [artikel 14 Vw](../../../../../wet/vreemdelingenwet/2000/BWBR0011823/README.md) is verleend voor verblijf bij:  

– een in Nederland woonachtige Nederlander, of  

– een vreemdeling aan wie een aantekening als bedoeld in [artikel 4 Wav](../../../../../wet/wet/arbeid/vreemdelingen/BWBR0007149/README.md) is afgegeven;  

– een vreemdeling die in het verleden heeft beschikt over een krachtens de [Vw](../../../../../wet/vreemdelingenwet/2000/BWBR0011823/README.md) afgegeven verblijfsvergunning voor bepaalde tijd met daarop een aantekening dat arbeid vrij is toegestaan en nadien zijn hoofdverblijf niet buiten Nederland heeft gevestigd; en  

– een vreemdeling aan wie een verblijfsvergunning voor bepaalde tijd als bedoeld in [artikel 14 Vw](../../../../../wet/vreemdelingenwet/2000/BWBR0011823/README.md) is verleend indien de vreemdeling gedurende een ononderbroken periode van zeven jaar, direct voorafgaande aan de verblijfsvergunning, werkzaam is geweest op zeeschepen die onder Nederlandse vlag varen en in Nederland zijn geregistreerd of op mijnbouwinstallaties op het Nederlands deel van het continentaal plat (zie B5/4.2.1).   [Artikel 3.31 Vb](../../../../../AMvB/vreemdelingenbesluit/2000/BWBR0011825/README.md) staat niet de vergunningverlening in de weg aan de vreemdeling die drie jaar arbeid heeft verricht waarvoor na toetsing aan het prioritetsgenietend aanbod op de Nederlandse arbeidsmarkt een TWV was afgegeven en om die reden vrij is op de arbeidsmarkt, ook indien met zijn werkzaamheden niet (langer) een wezenlijk Nederlands belang is gediend. De verblijfsvergunning voor arbeid in loondienst kan worden verleend aan een vreemdeling die in het bezit is van een arbeidsmarktaantekening ‘arbeid vrij toegestaan; TWV niet vereist’ als hij in ieder geval voldoet aan de voorwaarden genoemd in [artikel 3.31, tweede lid, onder b, c en e, Vb](../../../../../AMvB/vreemdelingenbesluit/2000/BWBR0011825/README.md).      
### 4  

####Bijzondere categorieën vreemdelingen

### 4.1  

####Godsdienstleraren en geestelijk voorgangers

Onder de Wav geldt voor de werkgever de verplichting te beschikken over een TWV voor de buitenlandse werknemer die werkzaamheden als godsdienstleraar of geestelijk voorganger gaat verrichten. Vreemdelingen die verblijf als godsdienstleraar of geestelijk voorganger in Nederland beogen, moeten in het bezit zijn van een mvv. Indien zij niet in het bezit zijn van een geldige mvv voor dat doel, wordt de aanvraag afgewezen ingevolge [artikel 3.71, derde lid, Vb](../../../../../AMvB/vreemdelingenbesluit/2000/BWBR0011825/README.md), tenzij zij op grond van [artikel 17 Vw](../../../../../wet/vreemdelingenwet/2000/BWBR0011823/README.md) zijn vrijgesteld.   
### 4.1.1  

####Verlening van een verblijfsvergunning

Er dient te zijn voldaan aan zowel de vereisten van [artikel 3.31 Vb](../../../../../AMvB/vreemdelingenbesluit/2000/BWBR0011825/README.md) (zie B5/2) als [artikel 3.33 Vb](../../../../../AMvB/vreemdelingenbesluit/2000/BWBR0011825/README.md). De buitenlandse godsdienstleraar of geestelijk voorganger die op verzoek van een bepaalde groepering naar Nederland wil komen, komt voor een verblijfsvergunning voor bepaalde tijd in aanmerking, indien hij beschikt over een geldige mvv voor dat doel. Daarvoor is onder meer vereist dat die groepering dan wel de werkgever beschikt over een TWV voor het door de vreemdeling laten verrichten van werkzaamheden in die hoedanigheid. CWI beoordeelt op grond van de Wav of een TWV kan worden afgegeven. Daarnaast stelt de IND een onderzoek in of er uit het oogpunt van de openbare rust en de openbare orde bezwaar bestaat tegen het verblijf van de godsdienstleraar dan wel geestelijk voorganger in Nederland en of de betrokken groepering op wier verzoek de godsdienstleraar of geestelijk voorganger zijn werkzaamheden zal gaan uitoefenen, haar wens tot het aanstellen van de godsdienstleraar of geestelijk voorganger handhaaft. Door dit onderzoek wordt voorkomen dat problemen ontstaan, voortvloeiend uit culturele, politieke of religieuze tegenstellingen. De IND onderzoekt voorts of aan de overige voorwaarden is voldaan. Het verblijf als godsdienstleraar en geestelijk voorganger is ingevolge [artikel 3.5, tweede lid, onder d, Vb](../../../../../AMvB/vreemdelingenbesluit/2000/BWBR0011825/README.md) tijdelijk van aard, tenzij het betreft een vreemdeling die verblijfsrecht ontleent aan het Associatiebesluit 1/80.    
### 4.1.2  

####Beperking

De verblijfsvergunning voor bepaalde tijd wordt verleend onder de beperking: ‘verblijf als godsdienstleraar/geestelijk voorganger ten behoeve van ..........’ (in te vullen de met name te noemen groepering).    
### 4.1.3  

####Arbeidsmarktaantekening

Op het verblijfsdocument wordt de aantekening geplaatst: ‘TWV vereist. Andere arbeid niet toegestaan.’    
### 4.1.4  

####Voorschriften

Aan de vergunning wordt als voorschrift verbonden de verplichting voldoende verzekerd te zijn tegen ziektekosten met inbegrip van de kosten verbonden aan opname en verpleging in een sanatorium of een psychiatrische inrichting.    
### 4.1.5  

####Werkloosheid en arbeidsongeschiktheid

De buitenlandse godsdienstleraar of voorganger is uitgezonderd van de algemene regeling van B5/5.3 inzake werkloosheid en arbeidsongeschiktheid, omdat zijn verblijfsrecht ingevolge [artikel 3.5, tweede lid, aanhef en onder d, Vb](../../../../../AMvB/vreemdelingenbesluit/2000/BWBR0011825/README.md) tijdelijk van aard is. Dit betekent dat het aan de buitenlandse godsdienstleraar of voorganger niet is toegestaan om, nadat hij zijn werkzaamheden als godsdienstleraar of voorganger heeft beëindigd, zijn verblijf hier te lande voort te zetten.    
### 4.1.6  

####Wijziging van de verblijfsrechtelijke beperking

Indien een vreemdeling reeds in het bezit is van een geldige verblijfsvergunning voor bepaalde tijd in Nederland onder een andere beperking dan voor het verrichten van arbeid als godsdienstleraar of geestelijke voorganger en vervolgens werkzaamheden als godsdienstleraar of geestelijk voorganger wil gaan verrichten, dient de beoogde nieuwe werkgever een aanvraag om een TWV te doen.    
### 4.1.7  

####Gezinshereniging

Gezinsleden van een vreemdeling aan wie op grond van het vorenstaande een verblijfsvergunning is verleend onder een beperking verband houdende met het verrichten van arbeid als godsdienstleraar of geestelijk voorganger worden niet toegelaten tot de arbeidsmarkt. B2 is van toepassing, met uitzondering van het beleid inzake voortgezet verblijf na verblijf in het kader van gezinshereniging (zie B16), aangezien hun verblijfsrecht tijdelijk van aard is (zie [artikel 3.5, tweede lid, aanhef en onder a](../../../../../AMvB/vreemdelingenbesluit/2000/BWBR0011825/README.md), en [3.51, eerste lid, aanhef en onder a, Vb](../../../../../AMvB/vreemdelingenbesluit/2000/BWBR0011825/README.md)).     
### 4.2  

####Nederlandse zeeschepen en mijnbouwinstallaties continentaal plat

Voor vreemdelingen die werkzaam zijn (geweest) op Nederlandse zeeschepen en boorplatformen (mijnbouwinstallaties) op het Nederlandse deel van het continentaal plat zijn enkele specifieke verblijfsregelingen opgenomen. De bijzondere voorwaarden hiervoor zijn geregeld in de [artikelen 3.34 tot en met 3.38 Vb](../../../../../AMvB/vreemdelingenbesluit/2000/BWBR0011825/README.md). Afgezien van de bijzondere voorwaarden voor verlening van een verblijfsvergunning voor bepaalde tijd in de hier bedoelde gevallen gelden steeds de algemene voorwaarden – en ook weigeringsgronden – voor verlening van een verblijfsvergunning voor bepaalde tijd. Indien een vreemdeling beschikt over een verblijfsvergunning voor bepaalde tijd op grond van de onderstaande regelingen wordt hij geacht zijn hoofdverblijf niet buiten Nederland te hebben verplaatst enkel omdat hij buiten Nederland arbeid verricht (zie B1/5.3.2). 
###Verblijfsvergunning voor het doorbrengen van verlof

Ingevolge [artikel 3.37 Vb](../../../../../AMvB/vreemdelingenbesluit/2000/BWBR0011825/README.md) kunnen werknemers op mijnbouwinstallaties op het continentaal plat, sneller in aanmerking komen voor een verblijfsvergunning voor bepaalde tijd regulier voor het doorbrengen van verlof in Nederland. Met bedoelde verblijfsvergunning wordt het voor de werknemer op het continentaal plat mogelijk om binnen de geldigheidsduur van zijn verblijfsvergunning de verlofperioden in Nederland door te brengen. Hiermee vervalt het risico van overstay, met negatieve gevolgen voor een volgende afgifte van een visum kort verblijf. 
###Arbeidsmartkaantekening

De werkzaamheden van de vreemdeling die in aanmerking komt voor de verblijfsvergunning voor het doorbrengen van verlof in Nederland, vinden niet plaats op Nederlands grondgebied. Gelet hierop en gelet op de aard van de beperking die aan de hier bedoelde verblijfsvergunning is verbonden, wordt aan de verblijfsvergunning de arbeidsmarkt aantekening ‘Arbeid niet toegestaan’ verbonden. 
###Overgangsregeling

Met ingang van 1 juni 2007 is [artikel 3.37 Vb](../../../../../AMvB/vreemdelingenbesluit/2000/BWBR0011825/README.md) gewijzigd. Gedurende een periode van zes maanden na inwerkingtreding van deze wijziging, wordt een overgangsregeling getroffen: Werknemers op mijnbouwinstallaties op het continentaal plat die daar op of vóór 1 juni 2007 zijn gestationeerd worden, gedurende de werking van de overgangsregeling, vrijgesteld van het mvv-vereiste indien zij, gedurende de geldigheidsduur van hun visum kort verblijf of de duur van hun vrije termijn in Nederland, een aanvraag indienen voor een verblijfsvergunning op grond van [artikel 3.37, tweede lid, Vb](../../../../../AMvB/vreemdelingenbesluit/2000/BWBR0011825/README.md). 
###Begripsomschrijvingen

Als Nederlands zeeschip wordt aangemerkt een schip dat onder Nederlandse vlag vaart en in Nederland is geregistreerd. Mijnbouwinstallaties op het Nederlandse deel van het continentale plat omvatten zowel installaties voor proefboringen als voor exploitatie. Werkzaamheden op bevoorradingsschepen van de hier bedoelde installaties vallen echter niet onder deze regeling. Het arbeidsverleden betreft de periode dat de vreemdeling werkzaam is geweest direct voorafgaand aan het indienen van een aanvraag om een verblijfsvergunning voor bepaalde tijd. Het arbeidsverleden van buitenlandse werknemers op Nederlandse zeeschepen wordt bepaald aan de hand van het monsterboekje.   
### 4.2.1  

####Werk binnen de werkingssfeer van de [Wav](../../../../../wet/wet/arbeid/vreemdelingen/BWBR0007149/README.md)

De vreemdeling als genoemd onder B5/4.2, die beoogt arbeid hier te lande te verrichten, komt onder bepaalde voorwaarden, vermeld in [artikel 3.35, eerste en tweede lid, Vb](../../../../../AMvB/vreemdelingenbesluit/2000/BWBR0011825/README.md) in aanmerking voor een verblijfsvergunning voor bepaalde tijd. Het gaat hierbij om een verblijfsregeling voor buitenlandse wernemers die werkzaam zijn geweest aan boord van een Nederlands zeeschip of op een mijnbouwinstallatie op het Nederlands deel van het continentaal plat, en die wegens werkloosheid een uitkering krachtens de [WW](../../../../../wet/werkloosheidswet/BWBR0004045/README.md) ontvangt (zie [artikel 3.35 Vb](../../../../../AMvB/vreemdelingenbesluit/2000/BWBR0011825/README.md)). De buitenlandse werknemer kan aanspraak maken op verlenging van de geldigheidsduur van de verblijfsvergunning voor bepaalde tijd overeenkomstig het algemene beleid voor buitenlandse werknemers.    
### 4.2.2  

####Gezinshereniging en -vorming

Indien de vreemdeling, als genoemd onder B5/4.2, gezinshereniging of -vorming beoogt in Nederland (een verblijfsvergunning voor zijn gezinsleden op afhankelijke gronden), dient hij allereerst zelf te beschikken over een verblijfsvergunning (op zelfstandige gronden, zie [artikel 3.34 Vb](../../../../../AMvB/vreemdelingenbesluit/2000/BWBR0011825/README.md)). Aan gezinsleden van een houder van een verblijfsvergunning onder een beperking verband houdend met het doorbrengen van verlof in Nederland, wordt – indien de hoofdpersoon werkzaam is op een mijnbouwinstallatie op het continentaal plat – eerst een verblijfsvergunning voor gezinshereniging verleend indien de hoofdpersoon een arbeidsverleden op een mijnbouwinstallatie op het continentaal plat heeft van ten minste zeven jaar (zie [artikel 3.15, derde lid, Vb](../../../../../AMvB/vreemdelingenbesluit/2000/BWBR0011825/README.md)). Voor de verlening van een verblijfsvergunning aan gezinsleden van een dergelijke vreemdeling gelden vervolgens de [artikelen 3.13 tot en met 3.22 Vb](../../../../../AMvB/vreemdelingenbesluit/2000/BWBR0011825/README.md) (zie B2). Deze gezinsleden worden niet toegelaten tot de arbeidsmarkt. Op hen is B16 inzake voortgezet verblijf niet van toepassing, aangezien hun verblijfsrecht tijdelijk van aard is (zie [artikel 3.5, tweede lid, aanhef en onder a, Vb](../../../../../AMvB/vreemdelingenbesluit/2000/BWBR0011825/README.md) en [artikel 3.51, eerste lid, aanhef en onder a, Vb](../../../../../AMvB/vreemdelingenbesluit/2000/BWBR0011825/README.md)). Voor het doorbrengen van verlof in Nederland dat plaatsvindt in de vrije termijn, dat wil zeggen de termijn gedurende welke het aan vreemdelingen krachtens [artikel 12 Vw](../../../../../wet/vreemdelingenwet/2000/BWBR0011823/README.md) is toegestaan in Nederland te verblijven, is geen verblijfsvergunning vereist. In die gevallen is immers sprake van rechtmatig verblijf in de zin van [artikel 8, aanhef en onder i, Vw](../../../../../wet/vreemdelingenwet/2000/BWBR0011823/README.md) (zie [artikel 3.3 Vb](../../../../../AMvB/vreemdelingenbesluit/2000/BWBR0011825/README.md)). Desgewenst kan de vreemdeling, als genoemd onder B5/4.2, voor het doorbrengen van verlof in Nederland in aanmerking komen voor een verblijfsvergunning voor bepaalde tijd, indien het verlof de vrije termijn overschrijdt. In dat geval is [artikel 3.37 Vb](../../../../../AMvB/vreemdelingenbesluit/2000/BWBR0011825/README.md) van toepassing. De verblijfsvergunning onder de beperking verband houdende met het doorbrengen van verlof wordt, ingevolge [artikel 3.5, tweede lid, onder t, Vb](../../../../../AMvB/vreemdelingenbesluit/2000/BWBR0011825/README.md) aangemerkt als tijdelijk van aard. Gezinsleden van de vreemdeling aan wie op grond van het vorenstaande een verblijfsvergunning is verleend onder een beperking verband houdende met het doorbrengen van verlof in Nederland worden niet toegelaten tot de arbeidsmarkt. Op hen is B16 inzake voortgezet verblijf niet van toepassing, aangezien hun verblijfsrecht tijdelijk van aard is (zie [artikel 3.5, tweede lid, aanhef en onder a](../../../../../AMvB/vreemdelingenbesluit/2000/BWBR0011825/README.md), en [3.51, eerste lid, aanhef en onder a, Vb](../../../../../AMvB/vreemdelingenbesluit/2000/BWBR0011825/README.md)).    
### 4.2.3  

####Werkloosheid en tijdelijke arbeidsongeschiktheid

De vreemdeling als genoemd onder B5/4.2 die een uitkering krachtens de [Zorgverzekeringswet](../../../../../wet/zorgverzekeringswet/BWBR0018450/README.md) of de [WW](../../../../../wet/werkloosheidswet/BWBR0004045/README.md) ontvangt, kan met het oog op het hervatten van werkzaamheden in aanmerking komen voor een verblijfsvergunning voor bepaalde tijd. De beperking waaronder deze verblijfsvergunning voor bepaalde tijd wordt verleend is afhankelijk van de duur van het arbeidsverleden en de aard van de uitkering (zie [artikel 3.35 Vb](../../../../../AMvB/vreemdelingenbesluit/2000/BWBR0011825/README.md) en [artikel 3.38 Vb](../../../../../AMvB/vreemdelingenbesluit/2000/BWBR0011825/README.md)).    
### 4.2.4  

####Arbeid als zelfstandige

De vreemdeling als genoemd onder B5/4.2, die beoogt arbeid anders dan in loondienst, buiten de werkingssfeer van de [Wav](../../../../../wet/wet/arbeid/vreemdelingen/BWBR0007149/README.md), in Nederland te verrichten, komt ingevolge [artikel 3.30, derde lid, Vb](../../../../../AMvB/vreemdelingenbesluit/2000/BWBR0011825/README.md) in aanmerking voor een verblijfsvergunning voor bepaalde tijd indien hij beschikt over een arbeidsverleden van ten minste zeven jaar, ook indien het arbeidsverleden van zeven jaar is opgebouwd gedurende arbeid in de internationale binnenscheepvaart aan boord van Nederlandse schepen of daarmee gelijkgestelde inrichtingen of in het internationale wegtransport in dienst van een Nederlandse werkgever, voor zover dat transport vanuit of naar Nederland plaatsvindt. De verblijfsvergunning voor bepaalde tijd wordt verleend onder de beperking ‘arbeid als zelfstandige’ (zie B5/7.10).     
### 4.3  

####Internationale luchtvaart, wegtransport en binnenscheepvaart

Het algemene vreemdelingenbeleid is niet van toepassing op buitenlandse werknemers in enkele specifieke sectoren (internationale luchtvaart, het internationale wegtransport en de internationale binnenscheepvaart) van de internationale arbeidsmarkt, omdat zij niet dan wel het grootste deel van de tijd niet werkzaam zijn op Nederlands grondgebied. Deze vreemdelingen komen daarom in beginsel niet in aanmerking voor een verblijfsvergunning voor bepaalde tijd. Een TWV is vereist indien een vreemdeling zijn hoofdverblijf binnen Nederland heeft óf een arbeidsovereenkomst met een in Nederland gevestigde werkgever óf arbeid op een binnen Nederland geregistreerd vervoermiddel verricht. In dat geval dient er ook een aanvraag voor een verblijfsvergunning/mvv te worden ingediend. Indien de TWV wordt verleend, kan een verblijfsvergunning worden afgegeven onder de beperking ‘arbeid in loondienst’, met arbeidsmarktaantekening ‘Arbeid uitsluitend toegestaan indien werkgever beschikt over TWV’ (zie verder B5/2). Voor de verlening van de TWV moet de vreemdeling in het bezit zijn van een bewijs van rechtmatig verblijf. De vreemdeling kan zich daartoe melden bij de IND. De IND plaatst vervolgens een Verblijfssticker in het paspoort of identiteitsbewijs van de vreemdeling (zie [bijlage 7g VV](../../../../../ministeriele-regeling/voorschrift/vreemdelingen/2000/BWBR0012002/README.md)). De verbodsbepaling van de Wav is niet van toepassing op een vreemdeling die zijn hoofdverblijf buiten Nederland heeft én geen arbeidsovereenkomst heeft met een in Nederland gevestigde werkgever én uitsluitend arbeid verricht op buiten Nederland geregistreerde vervoermiddelen in het internationale verkeer (zie [artikel 1 Besluit uitvoering Wav](../../../../../AMvB/besluit/uitvoering/wet/arbeid/vreemdelingen/BWBR0007523/README.md)).    
### 4.4  

####Grensoverschrijdende dienstverrichters

[Artikel 3.31a Vb](../../../../../AMvB/vreemdelingenbesluit/2000/BWBR0011825/README.md) verschaft het verblijfskader voor vreemdelingen die als grensoverschrijdende dienstverrichter in Nederland willen verblijven.   
### 4.4.1  

####Verlening van een verblijfsvergunning

###Notificatieplicht

Het verbod om vreemdelingen zonder TWV te werk te stellen is op grond van [artikel 1e van het Besluit uitvoering Wav](../../../../../AMvB/besluit/uitvoering/wet/arbeid/vreemdelingen/BWBR0007523/README.md) niet van toepassing op werkzaamheden in het kader van grensoverschrijdende dienstverlening als aan de volgende voorwaarden wordt voldaan: 

* de dienstverlener buiten Nederland is gevestigd in een land waarvoor het vrij verkeer van diensten geldt, en geen postbusonderneming is;  

* de werkzaamheden die de dienstverlener verricht niet bestaan uit het ter beschikking stellen van werknemers (uitzendarbeid);  

* de werkzaamheden voor de aanvang daarvan bij UWV WERKbedrijf – via een standaardformulier – zijn genotificeerd.   Als niet aan deze voorwaarden wordt voldaan, blijft een TWV vereist. De notificatie geldt voor alle buitenlandse dienstverleners voor wie het vrij verkeer van diensten geldt, die een dienst in Nederland willen verlenen met eigen werknemers voor wie op enig moment geen vrij verkeer van werknemers met ons land geldt. Met UWV WERKbedrijf is afgestemd dat de IND regelmatig een lijst zal ontvangen met de gegevens van dienstverleners (inclusief bedrijfsgegevens) die hun werknemers (inclusief personalia) bij UWV WERKbedrijf hebben aangemeld. Als de aanvrager zelf heeft aangegeven dat notificatie bij UWV WERKbedrijf heeft plaatsgevonden, maar uit gegevens van UWV WERKbedrijf komt naar voren dat dit niet het geval is, wordt de aanvrager op grond van [artikel 4:7 Awb](../../../../../wet/algemene/wet/bestuursrecht/BWBR0005537/README.md) schriftelijk in de gelegenheid gesteld een zienswijze naar voren te brengen. Indien vooraf geen notificatie bij UWV WERKbedrijf heeft plaatsgevonden, kan de aanvraag worden afgewezen. De aanvraag wordt niet afgewezen: 

* indien de vreemdeling niet zelfstandig, niet duurzaam of niet over voldoende middelen van bestaan beschikt in de zin van [artikel 16, eerste lid, onder c, Vw](../../../../../wet/vreemdelingenwet/2000/BWBR0011823/README.md);  

* op grond van [artikel 16, eerste lid, aanhef en onder e, Vw](../../../../../wet/vreemdelingenwet/2000/BWBR0011823/README.md), indien de vreemdeling niet bereid is mee te werken aan onderzoek naar of behandeling van TBC, omdat de betrokken vreemdeling legaal in een andere lidstaat dan wel Zwitserse Bondsstaat is gevestigd, zijnde staten waar TBC relatief weinig voorkomt. Daarom dient aan hem het zogenoemde TBC-vereiste niet te worden gesteld.   
###Gevraagde bescheiden

Bij de aanvraag dient de vreemdeling de volgende bescheiden over te leggen: 

* een geldig document voor grensoverschrijding;  

* een kopie van verblijfs- en werkvergunning waaruit blijkt dat de vreemdeling gerechtigd is in het land van vestiging van de dienstverlener te verblijven en aldaar in dienst van de dienstverrichter arbeid te verrichten; en  

* een kopie van een arbeidsovereenkomst (met de dienstverlener).      
### 4.4.2  

####Beperking

De dienstverrichter die door zijn werkgever bij UWV WERKbedrijf is aangemeld, kan in aanmerking komen voor een verblijfsvergunning regulier voor bepaalde tijd onder de beperking: grensoverschrijdende dienstverlening bij (naam inlenend bedrijf). Deze beperking is opgenomen in [artikel 3.4, eerste lid, onder z, Vb](../../../../../AMvB/vreemdelingenbesluit/2000/BWBR0011825/README.md). Het verblijfsrecht is tijdelijk van aard (zie [artikel 3.5, tweede lid, onder s, Vb](../../../../../AMvB/vreemdelingenbesluit/2000/BWBR0011825/README.md)).    
### 4.4.3  

####Arbeidsmarktaantekening

Als aantekening wordt vermeld: ‘TWV niet vereist. Andere arbeid niet toegestaan’.  Verder wordt op het document de aantekening ‘beroep op de publieke middelen kan gevolgen hebben voor het verblijfsrecht’ gesteld.     
### 4.4.4  

####Geldigheidsduur

De geldigheidsduur van de verblijfsvergunning is gekoppeld aan de duur van de dienstverrichting, doch maximaal voor de duur van twee jaren (zie [artikel 3.59b Vb](../../../../../AMvB/vreemdelingenbesluit/2000/BWBR0011825/README.md)).    
### 4.4.5  

####Verlenging geldigheidsduur

De verblijfsvergunning kan na twee jaren verblijf als dienstverrichter in Nederland niet worden verlengd. Indien de dienstverrichter korter dan twee jaren als dienstverrichter in Nederland heeft verbleven dan kan de verblijfsvergunning wel worden verlengd, mits het totale verblijf als dienstverrichter niet langer dan twee jaren bedraagt.    
### 4.4.6  

####Gezinshereniging

Gezinsleden van de dienstverrichter aan wie op grond van het vorenstaande een verblijfsvergunning is verleend, zijn niet vrijgesteld van de TWV-plicht. De arbeidsmarktaantekening luidt: ‘arbeid uitsluitend toegestaan indien de werkgever beschikt over TWV’. B2 is van toepassing, met uitzondering van de middeleneis, de TBC-keuring (tenzij het gezinslid niet verblijft in een EU/EER-land danwel Zwitserland) en het beleid inzake voortgezet verblijf na gezinshereniging (zie B16).     
### 4.5  

####Stagiaires en practicanten

[Artikel 3.39 Vb](../../../../../AMvB/vreemdelingenbesluit/2000/BWBR0011825/README.md) verschaft het verblijfskader voor vreemdelingen die als stagiair of practicant in Nederland willen verblijven. 
###Stagiair

Onder stagiair wordt verstaan een vreemdeling die naar Nederland komt om arbeid te verrichten die noodzakelijk is ter voltooiing van de opleiding in het land van herkomst. 
###Young Workers Exchange Program

Met de regering van Canada is een Memorandum van Overeenstemming gesloten inzake een uitwisselingsprogramma voor werkende jongeren (Young Workers Exchange Program). Ingevolge het Young Workers Exchange Program geldt als vereiste voor stagiairs die: 

– Canadees onderdaan zijn; en  

– woonachtig zijn in Canada; en  

– ten minste achttien en niet ouder dan dertig jaar zijn, dat zij studeren dan wel op het moment van de aanvraag niet langer dan twaalf maanden geleden zijn afgestudeerd. Voor stagiairs uit EU/EER-landen of Zwitserland geldt het gestelde in B10/4.2. Voor vreemdelingen uit andere landen geldt het gestelde onder B/5.2.   
###Practicant

Onder practicant wordt verstaan een vreemdeling die naar Nederland komt om werkervaring op te doen die voor diens toekomstig functioneren in het land van herkomst van belang is.   
### 4.5.1  

####Beperkingen

Voor onderdanen die geen onderdaan zijn van de EU, de EER of de Zwitserse Bondsstaat, dient de werkgever in het bezit te zijn van een TWV. De verblijfsvergunning voor bepaalde tijd wordt verleend onder de beperking ‘voor arbeid in loondienst als stagiair’ c.q. ‘voor arbeid in loondienst als practicant’.    
### 4.5.2  

####Arbeidsmarktaantekening

Op het verblijfsdocument wordt vermeld: ‘specifieke arbeid toegestaan mits werkgever beschikt over TWV; andere arbeid niet toegestaan’.    
### 4.5.3  

####Voorschriften

Er wordt geen voorschrift tot het stellen van zekerheid verbonden aan de vergunning die wordt verleend aan stagiaires en practicanten.    
### 4.5.4  

####Geldigheidsduur

Het verblijf als stagiair en practicant is ingevolge [artikel 3.5, tweede lid, onder h, Vb](../../../../../AMvB/vreemdelingenbesluit/2000/BWBR0011825/README.md) tijdelijk. De geldigheidsduur van de verblijfsvergunning voor stagiaires beloopt maximaal één jaar. De geldigheid van de verblijfsvergunning voor practicanten beloopt niet langer dan 24 weken.    
### 4.5.5  

####Voortzetting van verblijf

Voor stagiaires geldt dat aanvragen om verlenging van die verblijfsvergunningen voor hetzelfde doel worden afgewezen, indien de betrokken vreemdeling één jaar houder ervan is geweest. Voor practicanten geldt dat aanvragen om verlenging van de verblijfsvergunning voor hetzelfde doel worden afgewezen indien zij daarvan 24 weken houder zijn geweest. Voortzetting van verblijf voor het verrichten van arbeid als stagiair of practicant wordt niet toegestaan. Uitzondering geldt in geval van toepasselijkheid van [artikel 3.52 Vb](../../../../../AMvB/vreemdelingenbesluit/2000/BWBR0011825/README.md).     
### 4.6  

####Gastdocent, wetenschappelijk onderzoeker, EU-actieprogramma

### 4.6.1  

####Algemeen

Ten aanzien van onbezoldigde wetenschappelijk onderzoekers, gastdocenten, en vreemdelingen die in het kader van een actieprogramma van de EU in Nederland verblijven, geldt op grond van [artikel 1, onder respectievelijk onderdelen j, k en l, Besluit Uitvoering Wav](../../../../../AMvB/besluit/uitvoering/wet/arbeid/vreemdelingen/BWBR0007523/README.md) dat voor hun werkzaamheden geen TWV is vereist.    
### 4.6.2  

####Gastdocenten

Gastdocenten geven gastcolleges aan een universiteit, hogeschool of instelling voor hoger internationaal onderwijs, of aan een onderzoeksinstelling die gelieerd is aan, of werkzaam is op het terrein van een universiteit, hogeschool of instelling voor hoger internationaal onderwijs. Geen TWV is vereist, indien de gastcolleges voor de duur van maximaal één jaar worden gegeven. Indien de duur van de gastcolleges langer dan één jaar zal bedragen, is voor deze werkzaamheden wel een TWV vereist.   
### 4.6.2.1  

####Duurzame middelen

De middelen van bestaan zijn overeenkomstig [artikel 3.75, eerste lid, Vb](../../../../../AMvB/vreemdelingenbesluit/2000/BWBR0011825/README.md) duurzaam, indien zij nog één jaar beschikbaar zijn op het tijdstip waarop de aanvraag is ontvangen of de beschikking wordt gegeven. Indien de werkzaamheden korter dan één jaar duren, wordt de aanvraag niet afgewezen als wordt aangetoond dat voldoende middelen beschikbaar zijn voor de duur van het beoogde verblijf.    
### 4.6.2.2  

####Beperking

De verblijfsvergunning voor bepaalde tijd wordt, mits ook aan de algemene voorwaarden voor verlening van een verblijfsvergunning wordt voldaan, verleend onder de beperking ‘arbeid in loondienst’.    
### 4.6.2.3  

####Arbeidsmarktaantekening

Indien de duur van de gastcolleges maximaal één jaar bedraagt, wordt de volgende aantekening vermeld: ‘TWV niet vereist. Andere arbeid niet toegestaan’.  Indien de duur van de gastcolleges langer dan één jaar bedraagt, wordt de aantekening vermeld: ‘arbeid uitsluitend toegestaan indien werkgever beschikt over TWV’.     
### 4.6.2.4  

####Voortzetting van verblijf

Indien tijdig een aanvraag is ingediend om verlenging van de geldigheidsduur van de in dit kader voor één jaar verleende verblijfsvergunning is het de betrokken gastdocent toegestaan de arbeid als gastdocent voort te zetten in afwachting op de beslissing op die aanvraag, zolang op de tevens vereiste aanvraag om een TWV nog niet is beslist. In dat geval is de weigeringsgrond van [artikel 18, eerste lid, aanhef en onder g, Vw](../../../../../wet/vreemdelingenwet/2000/BWBR0011823/README.md) niet van toepassing (zie B5/2 en B5/2.2).     
### 4.6.3  

####Wetenschappelijk onderzoekers

De volgende wetenschappelijk onderzoekers worden in de [Wav](../../../../../wet/wet/arbeid/vreemdelingen/BWBR0007149/README.md) onderscheiden: 

* assistenten in opleiding en onderzoekers in opleiding bij een universitaire instelling;  

* vreemdelingen die in de postdoctorale fase voor een duur van maximaal twee jaar specifieke onderzoekstaken in lopende onderzoeksprojecten komen verrichten; en  

* hooggekwalificeerde onderzoekers die op voordracht van de Koninklijke academie voor Wetenschappen op basis van een tijdelijke aanstelling onderzoekswerkzaamheden komen verrichten.   Voor deze wetenschappelijk onderzoekers kan UWV WERKbedrijf een TWV afgeven. De verblijfsvergunning voor bepaalde tijd wordt, mits ook aan de algemene toelatingsvoorwaarden wordt voldaan, verleend onder de beperking ‘arbeid in loondienst’, met arbeidsmarktaantekening: ‘arbeid uitsluitend toegestaan indien werkgever beschikt over TWV’.    
### 4.6.4  

####Onbezoldigde wetenschappelijk onderzoekers

Onbezoldigde wetenschappelijk onderzoekers zijn: 

– bursalen en ontvangers van stipendia die met een door of vanwege de EU, een instituut of instelling voor internationaal onderwijs of onderzoek dat door het ministerie van OCW wordt gesubsidieerd, de Nederlandse overheid of een Nederlandse onderwijs- of onderzoeksinstelling verstrekte beurs in Nederland tijdelijk onderzoek verrichten voor de duur van de beurs; of  

– bursalen of ontvangers van stipendia die in het kader van een bilaterale- of multilaterale overeenkomst, waarbij Nederland partij is tijdelijk onderzoek verrichten voor de duur zoals is bepaald in de bilaterale- of multilaterale overeenkomst.     
### 4.6.4.1  

####Geldigheidsduur

De verblijfsvergunning wordt in beginsel voor de periode van één jaar verleend. De verblijfsduur is afhankelijk van de duur van de beurs, doch niet langer dan vijf jaren. Na ommekomst van de maximale termijn kan de verblijfsvergunning niet worden verlengd.    
### 4.6.4.2  

####Beperking

De verblijfsvergunning regulier voor bepaalde tijd op grond van [artikel 14 Vw](../../../../../wet/vreemdelingenwet/2000/BWBR0011823/README.md) wordt verleend onder de beperking: ‘verblijf als onbezoldigde wetenschappelijk onderzoeker’.    
### 4.6.4.3  

####Arbeidsmarktaantekening

Als aantekening wordt vermeld: ‘TWV niet vereist. Andere arbeid niet toegestaan’.    
### 4.6.4.4  

####Gevraagde bescheiden

Naast de algemene vereiste bescheiden dient een bewijs te worden overgelegd waaruit blijkt dat: 

– een beurs is toegekend door de beursverlener. Het ministerie van OCW publiceert jaarlijks in haar begroting een overzicht van gesubsidieerde instituten en instellingen voor internationaal onderwijs respectievelijk onderzoek; of  

– een beurs is toegekend door de EU dan wel door de beursverlener in het kader van een bilaterale- of multilaterale overeenkomst waarbij Nederland partij is.      
### 4.6.4.5  

####Middelen van bestaan

###Zelfstandige inkomsten

In aanvulling op de inkomstenbronnen genoemd in B1/4.3.1 worden ten aanzien van onbezoldigde wetenschappelijk onderzoekers de volgende inkomsten tevens aangemerkt als zelfstandig verworven bestaansmiddel: 

* sponsorgelden, voor zover de vereiste premies en belastingen zijn afgedragen. De inkomsten worden door de vreemdeling aangetoond door het overleggen van sponsorovereenkomst(en), waaruit de hoogte van de sponsorgelden en de duur van de sponsorovereenkomst(en) blijken. In geval van twijfel over de daadwerkelijke uitbetaling van de sponsorgelden kunnen ter meerdere zekerheid andere bewijsstukken worden gevraagd, waaruit blijkt dat de sponsoring daadwerkelijk plaatsvindt;  

* stipendia en beurzen, voor zover de vereiste premies en belastingen zijn afgedragen. De inkomsten worden door de vreemdeling aangetoond door het overleggen van schriftelijke bewijsstukken waaruit de hoogte van de beurs of het stipendium blijkt en het tijdvak waarover de beurs of het stipendium wordt toegekend;  

* periodieke betalingen, mits voldoende zekerheid is verschaft over het ongestoorde verloop van de geldstroom. Deze betalingen kunnen afkomstig zijn van zowel een buiten als binnen Nederland gevestigde persoon of instelling;  

* inkomsten uit arbeid in loondienst of arbeid als zelfstandige, gewoonlijk buiten Nederland verricht. In afwijking van B1/4.3.1 worden inkomsten uit arbeid, waarbij de vreemdelingen de arbeid (gewoonlijk) buiten Nederland verricht, eveneens meegeteld, voor zover de op grond van de Nederlandse wetgeving vereiste premies en belastingen aan de Nederlandse overheid zijn afgedragen. De inkomsten uit arbeid in loondienst worden aangetoond overeenkomstig B1/4.3.1 (onder ‘bewijsstukken inkomsten uit arbeid in loondienst’), met uitzondering van het overleggen van afschrift van de door de uitvoeringstelling gewaarmerkte aanmelding van de arbeidsovereenkomst. De inkomsten uit arbeid als zelfstandige worden aangetoond overeenkomstig B1/4.3.4 (onder ‘Berekening van het inkomen van een gevestigde ondernemer’). Voor zover de bewijsstukken zijn overgelegd in een vreemde taal, wordt verwezen naar B1/9.3.    In afwijking van B1/4.3.1 worden de volgende inkomsten in het kader van dit verblijfsdoel tevens aangemerkt als zelfstandig verworven bestaansmiddel: 

* bijdragen in de vorm van subsidies, voor zover de vereiste premies en belastingen zijn afgedragen. De inkomsten worden door de vreemdeling aangetoond door het overleggen van het subsidiebesluit, waaruit de hoogte van de subsidie en de periode waarover de subsidie wordt verleend, blijkt.      
### 4.6.4.6  

####Duurzame middelen

De middelen van bestaan zijn overeenkomstig [artikel 3.75, eerste lid, Vb](../../../../../AMvB/vreemdelingenbesluit/2000/BWBR0011825/README.md) duurzaam, indien zij nog één jaar beschikbaar zijn op het tijdstip waarop de aanvraag is ontvangen of de beschikking wordt gegeven. Indien de werkzaamheden korter dan één jaar duren, wordt de aanvraag niet afgewezen als wordt aangetoond dat voldoende middelen beschikbaar zijn voor de duur van het beoogde verblijf.     
### 4.6.5  

####Arbeid in loondienst bilaterale of multilaterale overeenkomst

Een TWV is niet vereist, indien tijdelijk betaald onderzoek wordt verricht in het kader van een bilaterale of multilaterale overeenkomst.   
### 4.6.5.1  

####Geldigheidsduur

De verblijfsvergunning wordt in beginsel voor de periode van één jaar verleend. De verblijfsduur is afhankelijk van de duur zoals is bepaald in de bilaterale- of multilaterale overeenkomst doch niet langer dan vijf jaren. Na ommekomst van de maximale termijn kan de verblijfsvergunning niet worden verlengd.    
### 4.6.5.2  

####Duurzame middelen van bestaan

De middelen van bestaan zijn overeenkomstig [artikel 3.75, eerste lid, Vb](../../../../../AMvB/vreemdelingenbesluit/2000/BWBR0011825/README.md) duurzaam, indien zij nog één jaar beschikbaar zijn op het tijdstip waarop de aanvraag is ontvangen of de beschikking wordt gegeven. Indien de werkzaamheden korter dan één jaar duren, wordt de aanvraag niet afgewezen als wordt aangetoond dat voldoende middelen beschikbaar zijn voor de duur van het beoogde verblijf.    
### 4.6.5.3  

####Beperking

De verblijfsvergunning regulier voor bepaalde tijd op grond van [artikel 14 Vw](../../../../../wet/vreemdelingenwet/2000/BWBR0011823/README.md) wordt verleend onder de beperking: ‘arbeid in loondienst’.    
### 4.6.5.4  

####Arbeidsmarktaantekening

Als aantekening wordt vermeld: ‘TWV niet vereist. Andere arbeid niet toegestaan’.    
### 4.6.5.5  

####Gevraagde bescheiden

Naast de algemene vereiste bescheiden dient een bewijs te worden overgelegd waaruit blijkt dat tijdelijk betaald onderzoek wordt verricht in het kader van een bilaterale- of multilaterale overeenkomst waarbij Nederland partij is.     
### 4.6.6  

####Arbeid in loondienst in kader actieprogramma van de EU

Een TWV is niet vereist, indien tijdelijk betaald werk wordt verricht voor de duur zoals is bepaald in een actieprogramma van de EU. Het gaat hier om actieprogramma’s (education and training programs) van de EU, die bekend zijn gemaakt in het publicatieblad van de EU. Voorts vallen hier de deelnemers aan uitwisselingsprogramma’s van de EU hieronder, bijvoorbeeld Leonardo da Vinci, Socrates of Tempus.   
### 4.6.6.1  

####Duurzame middelen

De middelen van bestaan zijn overeenkomstig [artikel 3.75, eerste lid, Vb](../../../../../AMvB/vreemdelingenbesluit/2000/BWBR0011825/README.md) duurzaam, indien zij nog één jaar beschikbaar zijn op het tijdstip waarop de aanvraag is ontvangen of de beschikking wordt gegeven. Indien de werkzaamheden korter dan één jaar duren, wordt de aanvraag niet afgewezen als wordt aangetoond dat voldoende middelen beschikbaar zijn voor de duur van het beoogde verblijf.    
### 4.6.6.2  

####Geldigheidsduur

De verblijfsvergunning wordt in beginsel voor de periode van één jaar verleend. De verblijfsduur is afhankelijk van de duur zoals is bepaald in het actieprogramma van de EU, doch niet langer dan vijf jaren. Na ommekomst van de maximale termijn kan de verblijfsvergunning niet worden verlengd.    
### 4.6.6.3  

####Beperking

De verblijfsvergunning regulier voor bepaalde tijd op grond van [artikel 14 Vw](../../../../../wet/vreemdelingenwet/2000/BWBR0011823/README.md) wordt verleend onder de beperking: ‘arbeid in loondienst’.    
### 4.6.6.4  

####Arbeidsmarktaantekening

Als aantekening wordt vermeld: ‘TWV niet vereist. Andere arbeid niet toegestaan’.    
### 4.6.6.5  

####Gevraagde bescheiden

Naast de algemene vereiste bescheiden dient een bewijs te worden overgelegd waaruit blijkt dat tijdelijk betaald werk wordt verricht in het kader van een actieprogramma van de EU.      
### 4.7  

####Verblijf in de vrije termijn

### 4.7.1  

####Inleiding

Het volgende heeft betrekking op vreemdelingen die verblijf binnen de zogeheten vrije termijn beogen. Te denken valt aan: 

– toeristen en studenten die, eventueel door bemiddeling van een uitzendbureau, in de vakantie willen werken; en  

– vreemdelingen die hier te lande een korte stage, van maximaal drie maanden of binnen de geldigheidsduur van het hun verleende visum, willen lopen.   Voor hen geldt hetgeen in [artikel 4.42](../../../../../AMvB/vreemdelingenbesluit/2000/BWBR0011825/README.md) en [4.48 Vb](../../../../../AMvB/vreemdelingenbesluit/2000/BWBR0011825/README.md) omtrent het voldoen aan een meldingsplicht is bepaald. Kunnen zij aannemelijk maken dat zij naar Nederland zijn gekomen voor een tijdvak van maximaal drie maanden, te rekenen van het tijdstip van hun binnenkomst, dan hoeven zij de korpschef van het regionale politiekorps waaronder de gemeente waar zij verblijven ressorteert, niet te melden dat ze werk gaan zoeken of verrichten. Zij genieten rechtmatig verblijf ingevolge [artikel 12, tweede lid, Vw](../../../../../wet/vreemdelingenwet/2000/BWBR0011823/README.md) en [artikel 3.3, eerste lid, onder c, Vb](../../../../../AMvB/vreemdelingenbesluit/2000/BWBR0011825/README.md), zodat zij geen verblijfsvergunning behoeven. De werkgever dient echter wel in het bezit te zijn van een TWV (behoudens uitzonderingen genoemd in 3). Voor de verlening van de TWV voor arbeid voor maximaal 12 weken moet de vreemdeling in het bezit zijn van een bewijs van rechtmatig verblijf. Met het oog daarop kan de vreemdeling zich melden bij de IND, die hem daartoe een verblijfssticker (zie [bijlage 7g VV](../../../../../ministeriele-regeling/voorschrift/vreemdelingen/2000/BWBR0012002/README.md)) verstrekt. Voor arbeid van langer dan 12 weken kan er pas een TWV worden afgegeven indien er een aanvraag om een verblijfsvergunning voor bepaalde tijd geldig voor het verrichten van arbeid in loondienst is aangevraagd.    
### 4.7.2  

####Grensarbeiders

Het in B5/4.7.1 gestelde is van overeenkomstige toepassing op grensarbeiders, waaronder hier wordt verstaan in Nederland tewerkgestelde vreemdelingen die hun woonplaats hebben in België of in Duitsland waarheen zij in beginsel dagelijks, of ten minste eenmaal per week terugkeren. Het gaat daarbij met name om vreemdelingen die in België verblijf houden en in het bezit zijn van een geldige Belgische of Luxemburgse identiteitskaart voor vreemdelingen, dan wel van een Belgisch bewijs van inschrijving in het vreemdelingenregister. Door het feit dat zij grensarbeid verrichten komen zij niet toe aan het tijdstip waarop zij, ingevolge het bepaalde in [artikel 3.3 Vb](../../../../../AMvB/vreemdelingenbesluit/2000/BWBR0011825/README.md), een verblijfsvergunning voor bepaalde tijd zouden moeten hebben. Ook is het gestelde in [artikel 4.47](../../../../../AMvB/vreemdelingenbesluit/2000/BWBR0011825/README.md) en [4.48 Vb](../../../../../AMvB/vreemdelingenbesluit/2000/BWBR0011825/README.md) over de aanmeldingsplicht niet van toepassing. Voor de tewerkstelling van vreemdelingen die als grensarbeider werkzaamheden in loondienst komen verrichten dient de werkgever echter in het bezit te zijn van een TWV. Met het oog op de verlening van een TWV aan hun werkgever is het ook voor grensarbeiders van belang dat zij in het bezit zijn van een bewijs van rechtmatig verblijf. Zie hiervoor het gestelde onder B5/4.7.1. Ter verkrijging van de verblijfssticker (zie [bijlage 7g VV](../../../../../ministeriele-regeling/voorschrift/vreemdelingen/2000/BWBR0012002/README.md)) is het in dit geval voldoende dat de vreemdeling zich éénmaal, en wel bij de aanvang van zijn werkzaamheden als grensarbeider, bij de IND vervoegt.    
### 4.7.3  

####Musici en artiesten

Het gestelde in B5/4.6 is van overeenkomstige toepassing op musici en artiesten. Ook voor hen dient de werkgever in het bezit te zijn van een TWV. Voor musici en artiesten die incidenteel (binnen een periode van vier weken) optreden, is geen TWV vereist (zie [artikel 1, onder 7°, Besluit uitvoering Wav](../../../../../AMvB/besluit/uitvoering/wet/arbeid/vreemdelingen/BWBR0007523/README.md)).    
### 4.7.4  

####Grensoverschrijdende dienstverrichters

Vreemdelingen die houder zijn van een geldige, door een Schengenland afgegeven verblijfstitel, zijn voor het verrichten van diensten voor een periode van maximaal drie maanden vrijgesteld van de visumplicht. Voor het verrichten van diensten gedurende deze periode hebben zij geen TWV nodig. Houders van een verblijfsvergunning van een EU/EER lidstaat, niet zijnde een Schengenlidstaat, zoals Ierland, het Verenigd Koninkrijk en de op 1 mei 2004 toegetreden lidstaten, dienen wel over een visum kort verblijf te beschikken.     
### 4.8  

####Vreemdelingen werkzaam geweest als geprivilegieerde vreemdeling

Voor vreemdelingen die hier te lande werkzaam zijn geweest als geprivilegieerde vreemdeling en die na afloop daarvan hun verblijf hier te lande willen voortzetten gelden enkele bijzondere regels (zie B12).    
### 4.9  

####Werknemers in de sportsector

### 4.9.1  

####Algemeen

Ook ten aanzien van werknemers in de sportsector geldt dat voor tewerkstelling op een geregelde basis in de sportsector steeds een TWV is vereist. Alleen voor het incidenteel in Nederland deelnemen aan een wedstrijd door personen die hun hoofdverblijf buiten Nederland hebben is een uitzondering gemaakt en is een TWV niet vereist (zie [artikel 1 Besluit uitvoering Wav](../../../../../AMvB/besluit/uitvoering/wet/arbeid/vreemdelingen/BWBR0007523/README.md)).    
### 4.9.2  

####Verlening van een verblijfsvergunning

Indien een TWV is verleend wordt een verblijfsvergunning voor bepaalde tijd verleend voor de duur van de TWV onder de beperking: ‘arbeid in loondienst’, met plaatsing van de aantekening: ‘arbeid uitsluitend toegestaan indien werkgever beschikt over TWV’, mits aan de algemene voorwaarden van [artikel 16 Vw](../../../../../wet/vreemdelingenwet/2000/BWBR0011823/README.md), nader uitgewerkt in het [Vb](../../../../../AMvB/vreemdelingenbesluit/2000/BWBR0011825/README.md) en hoofdstuk B1/4, is voldaan. Bij de toets of met de aanwezigheid van de sporter in dat geval een wezenlijk Nederlands belang is gediend worden overeenkomstige criteria gehanteerd als bij de beoordeling of een TWV kan worden afgegeven.    
### 4.9.3  

####Gezinshereniging en -vorming

Voor de verlening van een verblijfsvergunning aan gezinsleden van vreemdelingen aan wie op grond van werkzaamheden of activiteiten in de sportsector verblijf is toegestaan gelden de voorwaarden inzake gezinshereniging en -vorming zoals vermeld in B2.     
### 4.10  

####Sleutelpersoneel bedrijf van land met Europa-overeenkomst

Zie B11.    
### 4.11  

####Directeuren-(groot)aandeelhouders

Veelal zijn directeuren-(groot)aandeelhouders materieel te beschouwen als zelfstandigen vanwege de positie die zij binnen de onderneming innemen. Derhalve dienen zij indien zij een belang van 25% of meer hebben in het bedrijf, ondernemingsrisico lopen en de hoogte van het salaris zelf kunnen beïnvloeden, een verblijfsvergunning voor bepaalde tijd als zelfstandige aan te vragen. Indien zij niet aan deze criteria voldoen, is de procedure die geldt voor werknemers van toepassing.    
### 4.12  

####EG-langdurig ingezetenen

### 4.12.1  

####Algemeen

De houder van een door een andere (eerste) lidstaat afgegeven status als EG-langdurig ingezetene, kan onder bepaalde voorwaarden voor een periode van langer dan drie maanden in Nederland (tweede lidstaat) verblijven en in aanmerking komen voor verlening van een verblijfsvergunning voor bepaalde tijd voor het verrichten van arbeid in loondienst.    
### 4.12.2  

####Verlening van de verblijfsvergunning

Ingevolge [artikel 3.31, vijfde lid, Vb](../../../../../AMvB/vreemdelingenbesluit/2000/BWBR0011825/README.md) wordt de aanvraag die is ingediend door een langdurig ingezetene niet afgewezen op gronden dat: 

– de langdurig ingezetene niet beschikt over een geldige machtiging tot voorlopig verblijf (zie [artikel 17, eerste lid, onder h, Vw](../../../../../wet/vreemdelingenwet/2000/BWBR0011823/README.md) en B17);  

– de langdurig ingezetene niet bereid is om een onderzoek naar of de behandeling voor TBC te ondergaan en daaraan mee te werken (zie [artikel 3.79, tweede lid, Vb](../../../../../AMvB/vreemdelingenbesluit/2000/BWBR0011825/README.md) en B17).   Daarnaast gelden de bepalingen zoals neergelegd in B17.    
### 4.12.3  

####Gevraagde bescheiden

Bij de aanvraag dient de langdurig ingezetene, in aanvulling op het bepaalde in B17, de volgende bescheiden over te leggen: 

– een kopie van de TWV (aanvraag);  

– een volledig ingevulde en ondertekende werkgeversverklaring (niet ouder dan drie maanden); en  

– een kopie van een (concept) arbeidsovereenkomst waaruit (mede) het inkomen blijkt.      
### 4.12.4  

####Beperking

De verblijfsvergunning voor bepaalde tijd wordt, mits ook aan de algemene voorwaarden voor verlening van de verblijfsvergunning zoals genoemd in B17 wordt voldaan, verleend onder de beperking ‘arbeid in loondienst’.    
### 4.12.5  

####Arbeidsmarktaantekening

Als aantekening wordt vermeld: “Arbeid toegestaan, TWV alleen gedurende eerste twaalf maanden vereist De verplichting om te beschikken over een TWV blijft voor de EG-langdurig ingezetene gedurende de eerste twaalf maanden bestaan. Verder wordt op het document de aantekening ‘beroep op de publieke middelen kan gevolgen hebben voor het verblijfsrecht’ gesteld.    
### 4.12.6  

####Geldigheidsduur

Een verblijfsvergunning voor bepaalde tijd voor het verrichten van arbeid in loondienst wordt verleend voor een duur die maximaal gelijk is aan de duur van de TWV (zie [artikelen 3.57](../../../../../AMvB/vreemdelingenbesluit/2000/BWBR0011825/README.md) en [3.59 Vb](../../../../../AMvB/vreemdelingenbesluit/2000/BWBR0011825/README.md) en B5/2.3).    
### 4.12.7  

####Gezinshereniging

Het bepaalde in B17/3 is van overeenkomstige toepassing.     
### 4.13  

####Pilot Circulaire Migratie

### 4.13.1  

####Voorwaarden voor verlening van de verblijfsvergunning

Een vreemdeling komt in aanmerking voor een verblijfsvergunning met als doel ‘arbeid in loondienst’ in het kader van de Pilot Circulaire Migratie als aan de voorwaarden van B5 wordt voldaan. Daarnaast moet de vreemdeling, die verblijf voor arbeid in loondienst beoogt in het kader van deze Pilot verder aan de algemene voorwaarden van [art 16 Vw](../../../../../wet/vreemdelingenwet/2000/BWBR0011823/README.md) voldoen. Ten behoeve van vreemdelingen die in het kader van een in opdracht van de Nederlandse overheid uitgevoerde Pilot Circulaire Migratie, >gedurende maximaal twee jaar bij een bedrijf of instelling door het verrichten van vooraf schriftelijk vastgelegde werkzaamheden kennis en ervaring opdoen en die reeds een voldoende vakgerichte basisopleiding hebben gevolgd kan worden afgeweken van [artikel 8, eerste lid, onder a en b, van de Wet arbeid vreemdelingen](../../../../../wet/wet/arbeid/vreemdelingen/BWBR0007149/README.md). De aanvraag voor een verblijfsvergunning wordt ingediend bij de IND door de Stichting Hersteld vertrouwen in de Toekomst (HIT) als gemachtigde namens de vreemdeling en diens werkgever.    
### 4.13.2  

####Beperking

De verblijfsvergunning voor bepaalde tijd wordt verleend onder de beperking “arbeid in loondienst bij ..... (naam werkgever)”.    
### 4.13.3  

####Arbeidsmarktaantekening

Op de verblijfsvergunning wordt de aantekening geplaatst: “TWV vereist. Andere arbeid niet toegestaan”.    
### 4.13.4  

####Geldigheidsduur

Het verblijf als vreemdeling die verblijf wil in het kader van de pilot circulaire migratie is van tijdelijke aard. De verblijfsvergunning voor de vreemdeling die als circulaire migrant in Nederland wil verblijven wordt niet verleend met een geldigheidsduur van langer dan twee jaar. Na die twee jaar kan de geldigheidsduur niet worden verlengd. Het tijdelijke karakter van het verblijf brengt met zich mee dat de circulaire migrant die een verblijfsvergunning heeft voor arbeid in loondienst, bij tussentijdse beëindiging van het arbeidscontract Nederland moet verlaten tenzij in het kader van de pilot een nieuwe werkgever wordt gevonden.    
### 4.13.5  

####Gezinshereniging en - vorming

Aanvragen tot het verlenen van een verblijfsvergunning voor (verruimde) gezinshereniging of gezinsvorming met een in het kader van de Pilot Circulaire Migratie verblijvende vreemdeling worden afgewezen. In het kader van de Pilot Circulaire Migratie is gezinshereniging- en vorming niet toegestaan aangezien het verblijfsrecht van een vreemdeling die als circulaire migrant in Nederland verblijft van tijdelijke aard is.      
### 5  

####Voortzetting van verblijf

### 5.1  

####Algemeen

In deze paragraaf wordt ingegaan op specifieke factoren die van invloed kunnen zijn op de verblijfsrechtelijke positie van een buitenlandse werknemer aan wie een verblijfsvergunning is verleend voor het verrichten van arbeid in loondienst. Zie voor de overige algemene gronden die kunnen leiden tot verblijfsbeëindiging B1/4.    
### 5.2  

####Ongeoorloofde tewerkstelling

De verblijfsvergunning voor bepaalde tijd kan op grond van het bepaalde in [artikel 19](../../../../../wet/vreemdelingenwet/2000/BWBR0011823/README.md) in samenhang met [18, eerste lid, aanhef en onder g, Vw](../../../../../wet/vreemdelingenwet/2000/BWBR0011823/README.md) worden ingetrokken indien de vreemdeling voor een werkgever arbeid verricht, zonder dat aan de [Wav](../../../../../wet/wet/arbeid/vreemdelingen/BWBR0007149/README.md) is voldaan. Daarvan is bijvoorbeeld sprake indien de vreemdeling: 

– arbeid verricht zonder dat zijn werkgever in het vereiste bezit is van een TWV; of  

– andersoortige arbeid verricht dan die waarvoor de TWV werd verleend.      
### 5.3  

####Werkloosheid

### 5.3.1  

####Houders van een verblijfsvergunning voor onbepaalde tijd

Werkloosheid is niet van invloed op de verblijfsrechtelijke positie van de buitenlandse werknemer die houder is van een verblijfsvergunning voor onbepaalde tijd.    
### 5.3.2  

####Houders van een verblijfsvergunning voor bepaalde tijd

Werkloosheid kan wel van invloed zijn op de verblijfsrechtelijke positie van de buitenlandse werknemer die houder is van een verblijfsvergunning voor bepaalde tijd voor het verrichten van arbeid in loondienst. De verblijfsvergunning voor bepaalde tijd van werkloze buitenlandse werknemers wordt niet ingetrokken wegens (onvrijwillige) werkloosheid, behalve in de onder B5/5.3.3 genoemde gevallen. De werkloze buitenlandse werknemers mogen met het oog op het verkrijgen van een nieuwe werkkring hun verblijf voortzetten voor de resterende geldigheidsduur van de verblijfsvergunning voor bepaalde tijd. Vindt de vreemdeling die niet vrij is op de arbeidsmarkt werk, dan wordt aan zijn werkgever zonder toets aan [artikel 8, eerste lid onder a, b en d, Wav](../../../../../wet/wet/arbeid/vreemdelingen/BWBR0007149/README.md) een TWV verleend, doch slechts voor de duur dat zijn verblijfsvergunning voor bepaalde tijd nog geldig is. De verblijfsvergunning voor bepaalde tijd en de TWV worden niet verlengd. Vindt de vreemdeling die vrij is op de arbeidsmarkt werk voor nog ten minste één jaar, dan wordt de geldigheidsduur van zijn vergunning met één jaar verlengd. Vindt de vreemdeling die vrij is op de arbeidsmarkt werk voor kortere duur, dan wordt de geldigheidsduur van zijn vergunning verlengd voor de duur van de werkzaamheden. Slaagt de vreemdeling er niet in werk te vinden, dan wordt de geldigheidsduur van zijn verblijfsvergunning voor bepaalde tijd niet verlengd.    
### 5.3.3  

####Werkloze buitenlandse werknemers en beëindiging verblijf

Er is sprake van verwijtbare werkloosheid in de zin van [artikel 3.91, aanhef en onder c, Vb](../../../../../AMvB/vreemdelingenbesluit/2000/BWBR0011825/README.md) onder andere in de volgende gevallen: 

* indien de werknemer door hem verwijtbare gedragingen is ontslagen; hiervan zal in het algemeen sprake zijn bij ontslag op staande voet dat niet wordt aangevochten of indien de vreemdeling kan worden verweten dat hij zelf ontslag heeft genomen;  

* indien de werknemer zich niet bij UWV WERKbedrijf als werkzoekende heeft ingeschreven; of  

* indien de werknemer meermalen heeft geweigerd passende arbeid te aanvaarden.       
### 5.4  

####Arbeidsongeschiktheid

Onder een buitenlandse werknemer die arbeidsongeschikt is, wordt hier verstaan de vreemdeling die een uitkering uit hoofde van de [WAO](../../../../../wet/wet/op/de/arbeidsongeschiktheidsverzekering/BWBR0002524/README.md) / [WIA](../../../../../wet/wet/werk/en/inkomen/naar/arbeidsvermogen/BWBR0019057/README.md) geniet. Indien een zodanig arbeidsongeschikte buitenlandse werknemer met aanspraak op een uitkering uit hoofde van de [WAO](../../../../../wet/wet/op/de/arbeidsongeschiktheidsverzekering/BWBR0002524/README.md) / [WIA](../../../../../wet/wet/werk/en/inkomen/naar/arbeidsvermogen/BWBR0019057/README.md) arbeid ingevolge de Wsw gaat verrichten blijft het beleid voor arbeidsongeschikten op hem van toepassing. Recht op een uitkering uit hoofde van de [WAO](../../../../../wet/wet/op/de/arbeidsongeschiktheidsverzekering/BWBR0002524/README.md) / [WIA](../../../../../wet/wet/werk/en/inkomen/naar/arbeidsvermogen/BWBR0019057/README.md) bestaat, mits de 65-jarige leeftijd nog niet is bereikt, bij een arbeidsongeschiktheidspercentage van 15 of meer, tijdens de verzekeringsperiode ontstaan, en nadat de arbeidsongeschiktheid 52 weken heeft voortgeduurd. Gedurende de voorafgaande periode van 52 weken ontvangt de arbeidsongeschikte werknemer doorbetaling van het loon en of een uitkering uit hoofde van de [ZW](../../../../../wet/ziektewet/BWBR0001888/README.md). De arbeidsongeschiktheid heeft voor het verblijfsrecht van de buitenlandse werknemer de volgende consequenties.   
### 5.4.1  

####Houders van een verblijfsvergunning voor onbepaalde tijd

De arbeidsongeschiktheid is niet van invloed op de verblijfsrechtelijke positie van de buitenlandse werknemer die houder is van een verblijfsvergunning voor onbepaalde tijd.    
### 5.4.2  

####Houders van een verblijfsvergunning voor bepaalde tijd

Arbeidsongeschikte buitenlandse werknemers die houder zijn van een verblijfsvergunning voor bepaalde tijd worden onderscheiden in de onderstaande categorieën: 
###Volledig arbeidsongeschikte buitenlandse werknemers

Indien sprake is van volledige arbeidsongeschiktheid waarvoor een arbeidsongeschiktheidsuitkering wordt ontvangen, wordt een aanvraag om verlenging van de geldigheidsduur van de verblijfsvergunning voor bepaalde tijd niet afgewezen wegens (voor zover hier van belang) het niet zelfstandig en duurzaam beschikken over voldoende middelen van bestaan. De geldigheidsduur van de verblijfsvergunning kan in dat geval worden verlengd (zie [artikel 3.89 Vb](../../../../../AMvB/vreemdelingenbesluit/2000/BWBR0011825/README.md)). 
###Gedeeltelijk arbeidsongeschikte buitenlandse werknemers

In geval de buitenlandse werknemer echter werk in het kader van de Wsw verricht en aanspraak bestaat op een uitkering krachtens de [WAO](../../../../../wet/wet/op/de/arbeidsongeschiktheidsverzekering/BWBR0002524/README.md) / [WIA](../../../../../wet/wet/werk/en/inkomen/naar/arbeidsvermogen/BWBR0019057/README.md) geldt hetzelfde als onder B5/5.4.3 werd vermeld. Voor gedeeltelijk arbeidsongeschikte buitenlandse werknemers die niet werken in het kader van de [Wsw](../../../../../wet/wet/sociale/werkvoorziening/BWBR0008903/README.md) geldt in geval van (eveneens gedeeltelijke) werkloosheid de in B5/5.3 weergegeven regeling.    
### 5.4.3  

####Volledig arbeidsongeschikte buitenlandse werknemers

### 5.4.4  

####Gedeeltelijk arbeidsongeschikte buitenlandse werknemers

### 5.5  

####Samenwerking met UWV WERKbedrijf en de Gemeentelijke Sociale Dienst

De IND dient zich er ook bij verlenging van de geldigheidsduur van de verblijfsvergunning voor bepaalde tijd van te vergewissen, of de houder van de vergunning nog werkzaam is. Dit kan niet alleen worden vastgesteld door het overleggen van een TWV, maar dient te worden aangevuld met een werkgeversverklaring. Voor het verkrijgen van inlichtingen omtrent het ontslag van een buitenlands werknemer, diens aanspraken op een uitkering krachtens bovengenoemde wetten en de eventuele arbeidsbemiddeling, kan de IND zich ingevolge [artikel 107 Vw](../../../../../wet/vreemdelingenwet/2000/BWBR0011823/README.md) wenden tot UWV WERKbedrijf, de bedrijfsvereniging en de Gemeentelijke Sociale Dienst.     
### 6  

####Wettelijke maatregelen tegen illegale tewerkstelling

De [Wav](../../../../../wet/wet/arbeid/vreemdelingen/BWBR0007149/README.md), de [Wet op de economische delicten](../../../../../wet/wet/op/de/economische/delicten/BWBR0002063/README.md), het [WvSr](../../../../../wet/wet/van/3/maart/1881/BWBR0001854/README.md) en de [Vw](../../../../../wet/vreemdelingenwet/2000/BWBR0011823/README.md) voorzien in een aantal bepalingen om illegale tewerkstelling tegen te gaan en de tewerkstelling van buitenlandse werknemers te kunnen reguleren.   
### 6.1  

####Strafbepalingen in de [Vw](../../../../../wet/vreemdelingenwet/2000/BWBR0011823/README.md)

De werkgever kan strafbaar zijn op grond van [artikel 108 Vw](../../../../../wet/vreemdelingenwet/2000/BWBR0011823/README.md) wegens het niet nakomen van een hem krachtens [artikel 4.41 Vb](../../../../../AMvB/vreemdelingenbesluit/2000/BWBR0011825/README.md) door de Korpschef opgelegde verplichting tot het verstrekken van gegevens omtrent vreemdelingen (zie [A3/7.3.5](../../../../../circulaire/vreemdelingencirculaire/2000/(a)/BWBR0012287/README.md)). De werknemer die, zonder dat zijn werkgever over de vereiste TWV beschikt, werkt, is als zodanig niet strafbaar. Wel kan deze werknemer, op grond van [artikel 108 Vw](../../../../../wet/vreemdelingenwet/2000/BWBR0011823/README.md), strafbaar zijn wegens niet-nakoming van de in [artikel 4.42 Vb](../../../../../AMvB/vreemdelingenbesluit/2000/BWBR0011825/README.md) neergelegde verplichting aan de Korpschef van het regionale politiekorps van de gemeente waar hij verblijft, mededeling te doen van het gaan zoeken of gaan verrichten van arbeid.    
### 6.2  

####Toezicht op de naleving van de [Wav](../../../../../wet/wet/arbeid/vreemdelingen/BWBR0007149/README.md)

Met de opsporing van overtreding van bepalingen van de [Wav](../../../../../wet/wet/arbeid/vreemdelingen/BWBR0007149/README.md) is naast de politie in het bijzonder belast de Arbeidsinspectie. Indien de Arbeidsinspectie strafbare feiten constateert gevolgd door een opsporingsonderzoek, is er behoefte aan de deskundigheid van de algemene opsporingsambtenaren van politie. De ambtenaren van politie, tevens aangewezen als ambtenaren die toezicht houden op de naleving van de [Wav](../../../../../wet/wet/arbeid/vreemdelingen/BWBR0007149/README.md) en bovendien belast met het toezicht op de naleving van de [Vw](../../../../../wet/vreemdelingenwet/2000/BWBR0011823/README.md), vervullen bij gezamenlijk optreden een aanvullende rol. Voor het toezicht op de naleving van de [Wav](../../../../../wet/wet/arbeid/vreemdelingen/BWBR0007149/README.md) en de opsporing van de bij of krachtens die wet strafbaar gestelde feiten, in samenhang met het toezicht op de naleving van de [Vw](../../../../../wet/vreemdelingenwet/2000/BWBR0011823/README.md), zijn procedures voor de samenwerking tussen de Korpschef en de ambtenaren van de Arbeidsinspectie van grote betekenis. Beide instanties dienen elkaar alle gegevens en inlichtingen te verstrekken, welke voor een juiste vervulling van hun taken van dienst kunnen zijn. In het gezamenlijk optreden zullen de ambtenaren van de Arbeidsinspectie zich in beginsel richten op het opmaken van boeterapport tegen de werkgever. Bij het opmaken van dit boeterapport is het van belang dat de buitenlandse werknemers die, voor zover hun verblijf hier te lande illegaal is, in het algemeen zo spoedig mogelijk worden uitgezet, eerst als getuige worden gehoord. Wanneer zich een situatie voordoet, waaruit de politie meent te kunnen concluderen dat er zich in een bepaald bedrijf illegale buitenlandse werknemers bevinden, dient de politie zich in verbinding te stellen met het kantoor van de Arbeidsinspectie te Den Haag. De Arbeidsinspectie zal op zijn beurt een beroep doen op de Korpschef, indien bij controles in bedrijven geconstateerd is dat zich daar illegale buitenlandse werknemers bevinden. In beide gevallen ligt gezamenlijk optreden in de rede. Indien een proces-verbaal van verhoor wordt opgemaakt wordt dit toegezonden aan de Arbeidsinspectie, waarna aan de hand van dit proces-verbaal – eventueel in nader overleg met de betrokken officier van justitie en de Korpschef – wordt beslist, of tegen de betrokken werkgever een boeterapport zal worden opgemaakt, of het bedrijf aan een nader onderzoek zal worden onderworpen.    
### 6.3  

####Bijzondere maatregelen van toezicht krachtens de Vw

### 6.3.1  

####Vordering aan werkgevers tot het verstrekken van gegevens

Ter controle op werkgevers in Nederland die, zonder in het bezit te zijn van de daartoe vereiste TWV, buitenlandse werknemers in dienst hebben gehad, is bij [artikel 4.41 Vb](../../../../../AMvB/vreemdelingenbesluit/2000/BWBR0011825/README.md) aan werkgevers de verplichting gesteld om onmiddellijk gegevens te verstrekken aan de Korpschef over vreemdelingen die bij hen in dienst zijn. De Korpschef kan daartoe bij een daartoe strekkende vordering een termijn stellen (zie [A3/7.3.5](../../../../../circulaire/vreemdelingencirculaire/2000/(a)/BWBR0012287/README.md)).      
### 7  

####Zelfstandig beroep of bedrijf uitoefenen, inclusief horecabedrijf

### 7.1  

####Inleiding

Hier komen aan de orde de regels ten aanzien van vreemdelingen die een zelfstandig beroep of bedrijf in Nederland (willen) uitoefenen. Het gaat dus niet om het verrichten van werkzaamheden in loondienst.  Werkzaamheden anders dan in loondienst kunnen worden onderscheiden in: 

* het uitoefenen van een bepaald beroep zoals arts, apotheker, fysiotherapeut, beeldend kunstenaar of sportleraar; en  

* het uitoefenen van een bedrijf zoals een slagerij of andere detailhandel, een onderhoudsbedrijf of een restaurant.     Uitgangspunt is dat in deze gevallen verblijf kan worden toegestaan, indien daarmee een wezenlijk Nederlands belang wordt gediend. Dit belang kan gelegen zijn op het terrein van de volksgezondheid, de economie, de cultuur of op sociaal- economisch terrein.   Van verblijf wordt uitgesloten de vreemdeling die: 

* op de loonlijst van een bedrijf in Nederland staat, maar zelf nog in het buitenland woont; en  

* geld investeert in een bedrijf in Nederland, maar zelf verder geen ondernemersactiviteiten verricht.     Afwijkende regelingen gelden voor: 

* gemeenschapsonderdanen als bedoeld in [artikel 1, onder e, Vw](../../../../../wet/vreemdelingenwet/2000/BWBR0011823/README.md) (zie B10) en onderdanen van de EU/EER en Zwitsers.  

* Geassocieerden (zie B11).  

* Amerikanen (zie B11).       
### 7.2  

####Algemene voorwaarden voor verlening van een verblijfsvergunning

[Artikel 3.30 Vb](../../../../../AMvB/vreemdelingenbesluit/2000/BWBR0011825/README.md) verleent de Minister de bevoegdheid onder de daar geregelde voorwaarden op aanvraag een verblijfsvergunning voor bepaalde tijd voor het verrichten van arbeid als zelfstandige te verlenen. Indien niet aan de daar vermelde voorwaarden is voldaan, is de Minister niet bevoegd de gevraagde vergunning te verlenen en moet de aanvraag worden afgewezen, tenzij internationale verplichtingen tot verlening van de gevraagde vergunning nopen (zie [artikel 13 Vw](../../../../../wet/vreemdelingenwet/2000/BWBR0011823/README.md), B10 en B11). Is wel aan de voorwaarden van [artikel 3.30 Vb](../../../../../AMvB/vreemdelingenbesluit/2000/BWBR0011825/README.md) voldaan, is de Minister bevoegd de verblijfsvergunning te verlenen, doch niet verplicht. Hierna wordt aangegeven in welke gevallen van de bevoegdheid om de verblijfsvergunning te verlenen gebruik wordt gemaakt. Het [artikel 3.32 Vb](../../../../../AMvB/vreemdelingenbesluit/2000/BWBR0011825/README.md) stelt buiten twijfel dat geen verblijfsvergunning wordt verleend voor het verrichten van arbeid, hetzij in loondienst, hetzij als zelfstandige, die geheel of gedeeltelijk bestaat uit het verrichten van seksuele handelingen, omdat daarmee a priori geen wezenlijk Nederlands belang is gediend. Daarom behoeft in die gevallen geen advies te worden gevraagd. Dit artikel ziet niet op gemeenschapsonderdanen. Voor onderdanen van landen waarmee Europa-overeenkomsten zijn gesloten en die stellen dergelijke arbeid als zelfstandige te verrichten zie B11. Naast de beleidsregels in deze paragraaf zijn ook de beleidsregels met betrekking tot de algemene voorwaarden van [artikel 16 Vw](../../../../../wet/vreemdelingenwet/2000/BWBR0011823/README.md) van toepassing. Verwezen wordt naar B1/4.    
### 7.3  

####Wezenlijk Nederlands belang

Voor de beantwoording van de vraag of met de aanwezigheid van de vreemdeling een wezenlijk Nederlands belang is gediend ([artikel 3.30, eerste lid aanhef en onder a, Vb](../../../../../AMvB/vreemdelingenbesluit/2000/BWBR0011825/README.md), zal in veel gevallen het oordeel van andere ministeries van belang zijn. In geval van een kunstenaar zal het advies van de Minister van OCW moeten worden gevraagd, in geval van een sportleraar het advies van de Minister van VWS. Indien het gaat om het zelfstandig uitoefenen van een beroep of ondernemersactiviteiten zal in de regel advies moeten worden gevraagd aan de Minister vanEL&I. De toenmalige Minister van Economische Zaken heeft een puntensysteem ontwikkeld dat de basis vormt voor het advies dat de Minister van EL&I aan de IND geeft over het wezenlijk Nederlands economisch belang dat met het verblijf van de vreemdeling in Nederland wordt gediend (zie hierna B5/7.3.1). Voor Turkse vreemdelingen die verblijf in Nederland voor het verrichten van arbeid als zelfstandige beogen, geldt het puntensysteem niet (zie hierna B5/7.3.2).   
### 7.3.1  

####Puntensysteem

Met het oog op het werven van hooggekwalificeerde vreemdelingen die een gevraagde hoogwaardige kennisbijdrage aan onze economie kunnen leveren in de vorm van zelfstandig ondernemerschap, is een puntensysteem ontwikkeld dat de toelating van deze categorie beter mogelijk moet maken. Het puntensysteem vormt de basis voor het advies dat de Minister van EL&I aan de IND geeft over de ‘wezenlijke bijdrage’ van de vreemdeling voor het land.   In hoofdlijnen kent het puntensysteem de volgende opzet en de volgende indeling en weging van kwaliteiten en capaciteiten. Het systeem kent drie onderdelen, te weten: 

a. Persoonlijke ervaring;  

b. Ondernemingsplan;  

c. Toegevoegde waarde van de economische activiteiten voor de Nederlandse economie.     Totaal is voor de onderdelen maximaal 300 punten te behalen terwijl tenminste 90 punten zijn vereist voor een positief advies(Beleidsregel van de Minister van Economische Zaken van 13 oktober 2010, Stc. 2010).   In het hierna volgende wordt aangegeven met welke stukken en bescheiden de kwaliteiten en capaciteiten van de vreemdeling kunnen worden onderbouwd.     
### 7.3.2  

####Toetsing wezenlijk Nederlands belang Turkse zelfstandigen

In verband met de standstill bepaling in het Aanvullend Protocol bij de Associatieovereenkomst tussen de EG en Turkije kan het puntensysteem niet worden toegepast op aanvragen om verblijf van Turkse vreemdelingen voor het verrichten van arbeid als zelfstandige. Dit puntensysteem stelt immers zwaardere eisen ten aanzien van Turkse vreemdelingen dan ten tijde van de totstandkoming van het Aanvullend Protocol (voor Nederland in werking getreden op 1 januari 1973) golden. Met name kunnen geen eisen worden gesteld ten aanzien van hoogwaardigheid van de kennisinbreng en het innovatieve vermogen van de betrokken vreemdeling. De Minister van EL&I baseert zijn adviezen ten aanzien van deze Turkse vreemdelingen daarom op de feitelijke situatie: De op het moment van de aanvraag bestaande (concurrentie)verhoudingen op het specifieke deel van de markt en de werkgelegenheidseffecten (Beleidsregel van de Minister van Economische Zaken van 13 oktober 2010, Stcrt. 2010, nr. 16617).    
### 7.3.3  

####Te overleggen stukken

### *Ondernemingsplan* 

Voor de beoordeling van de aanvraag om advies aan de Minister van EL&I met gebruikmaking van het puntensysteem dient de vreemdeling ten minste een volledig ondernemingsplan, eventueel aangevuld met onderliggend onderzoek dan wel analyses, referenties van kennisinstellingen, bedrijven of partijen op de markt, referenties of contacten met arbeidsmarktinstellingen, of referenties en contacten met financiële instellingen, te overleggen. Voor de inhoud van het ondernemingsplan zelf zie hierna onder B5/7.3.4. Indien geen of een niet voldoende onderbouwd ondernemingsplan over wordt gelegd, wordt een herstelverzuimtermijn geboden van twee weken. Indien, ook na het bieden van de herstelverzuimtermijn, geen of een niet voldoende onderbouwd ondernemingsplan over is gelegd, wordt de aanvraag, zonder voorlegging aan de Minister van EL&I voor advies, afgewezen omdat niet wordt aangetoond dat met de te verrichten arbeid als zelfstandige een wezenlijk Nederlands economisch belang wordt gediend. 
### *Stukken ter onderbouwing van het ondernemingsplan* 

Het is de verantwoordelijkheid van de vreemdeling om zijn aanvraag te onderbouwen met stukken en aan te tonen dat hij met zijn onderneming een wezenlijke bijdrage aan de Nederlandse economie kan leveren. Ten behoeve van de toetsing aan het puntenstelsel moeten (voor zover van toepassing), ter onderbouwing van het ondernemersplan, onder meer de volgende stukken worden overgelegd: 

* afschriften van behaalde diploma’s; de vreemdeling dient zorg te dragen voor vertaling en erkenning van de overgelegde diploma’s en afschriften door het Nuffic (dit geldt niet voor Turkse vreemdelingen);  

* indien sprake is van een onderneming in het land van herkomst:  

* akte van oprichting en statuten onderneming;  

* referentie voormalige werkgever(s);  

* arbeidscontract(en) van voormalige dienstbetrekkingen;  

* getuigschriften;  

* referenties Nederlandse partners of contacten;  

* vennootschapscontracten;  

* financiële gegevens, zoals omzetgegevens, jaarrekeningen, belastinggegevens, loonstaten, loonaangiften, e.d.;  

* getuigschriften Nederlandse opleiding (diploma, promotie) (dit geldt niet voor Turkse vreemdelingen).   Jaarstukken en/of cijfers moeten zijn opgesteld of goedgekeurd door een onafhankelijke deskundige (bijv. bij financiering door een Nederlandse bank). De onafhankelijke deskundige mag géén familie zijn. Het hoeft niet speciaal een Registeraccountant of een Accountant Administratieconsulent te zijn. Een boekhouder of een financieel adviseur is ook voldoende. 
### *Overige stukken* 

Naast de hiervoor genoemde stukken ter onderbouwing van het ondernemingsplan moet de vreemdeling ook nog overleggen: 

* bewijsstukken die de nieuwheid van het product of de dienst voor Nederland aantonen (bijv. patenten of referenties van kennisinstellingen e.d.) (dit geldt niet voor Turkse vreemdelingen);  

* bewijsstukken van arbeidscreatie in het eigen bedrijf (dit geldt niet voor Turkse vreemdelingen);  

* gegevens m.b.t. voorgenomen investeringen (dit geldt niet voor Turkse vreemdelingen);  

* een kopie van een uittreksel van de (verplichte) inschrijving bij de Kamer van Koophandel, niet ouder dan drie maanden;  

* een kopie van alle bladzijden van het paspoort.   Alle stukken moeten zijn opgesteld in het Nederlands, Engels, Frans of Duits of te zijn vertaald door een vertaler die door de Nederlandse rechtbank is beëdigd.    
### 7.3.4  

####Het ondernemingsplan

Uit het ondernemingsplan zelf moet in ieder geval het volgende blijken: 
### *Persoonlijke gegevens* 

Hieronder vallen de personalia van de vreemdeling, maar ook zijn gezins- en inkomenssituatie, financiële verplichtingen, opleidingen (onderbouwd met behaalde diploma’s) en beroepservaring; 
### *Bedrijfsgegevens* 

Een samenvatting van het ondernemingsplan, de branche waarin de vreemdeling gaat opereren en het bedrijf dat hij gaat oprichten. Tevens dient informatie te worden verschaft over de startdatum, de vestigingsplaats, enzovoort; 
### *Juridische zaken* 

Hierbij dient aandacht te worden besteed aan zaken als de rechtsvorm van de onderneming, de handelsnaam, aanwezigheid van eventuele vestigings- en overige vergunningen, de aansprakelijkheden, de verzekeringen en de leveringsvoorwaarden; 
### *Commercieel plan* 

Hierbij dient een omschrijving te worden gegeven van het type product of dienst, van de markt waarop de vreemdeling actief wil worden, wat de doelgroep is van de beoogde ondernemingsactiviteit (de afnemers), welke concurrenten er zijn, wat hun sterke en zwakke punten zijn en wat de bijzondere kenmerken van de vreemdeling dan wel van diens producten of diensten zijn. Tevens dient te worden ingegaan op de wijze waarop de vreemdeling de markt gaat bewerken (presentatie naar buiten, promotiemiddelen, wijze van adverteren, enzovoort). Eén en ander wordt zo mogelijk onderbouwd met contracten of referenties van afnemers, afzetprognoses en dergelijke); 
### *Managementplan* 

Hierbij wordt een omschrijving gegeven van de omvang van het benodigde personeel, de wijze van werven en de beoogde organisatie; 
### *Financieel plan* 

Dit bevat onder andere een investeringsbegroting, een financieringsplan en een aflossingsplan (zo mogelijk onderbouwd met bankcontracten), een exploitatiebegroting en een liquiditeitsprognose (incl. berekeningen).     
### 7.4  

####Voldoende middelen van bestaan

De vreemdeling dient aan te tonen dat hij door de uitoefening van zijn beroep of bedrijf kan beschikken over voldoende middelen van bestaan, gelet op [artikel 3.30, eerste lid, aanhef en onder b, Vb](../../../../../AMvB/vreemdelingenbesluit/2000/BWBR0011825/README.md) en B1/4.3.4. Zie voor de berekening van het inkomen van een gevestigde ondernemer B1/4.3.4. In geval van een aanvraag om een mvv, een aanvraag om een verblijfsvergunning regulier voor bepaalde duur of een aanvraag om verlenging van de geldigheidsduur van de verblijfsvergunning regulier voor bepaalde duur, ingediend terwijl de vreemdeling nog niet tenminste anderhalf jaar in het bezit is van die verblijfsvergunning, geldt het volgende. In deze gevallen kunnen de te verwachten bedrijfsresultaten inzichtelijk en aannemelijk worden gemaakt door middel van het indienen van een ondernemingsplan, omschreven in B5/7.3.3 en B5/7.3.4, dat ook kan worden gebruikt bij de beoordeling of met de te vestigen onderneming in Nederland en met het verblijf van de betrokken vreemdeling een wezenlijk Nederlands economisch belang is gediend, als bedoeld in B5/7.1 en B5/7.3. Het ondernemingsplan dient zodanig te zijn ingericht dat daaruit de bestaansmiddelen van de ondernemer kunnen worden afgeleid, dat wil zeggen uit de daarin mede opgenomen, te verwachten bruto winst.   
### 7.4.1  

####Middelenvereiste

### 7.5  

####Vereisten voor het uitoefenen van een bepaald beroep of bedrijf

De vreemdeling die toegelaten wil worden om arbeid als zelfstandige te verrichten, moet aantonen dat hij aan de bevoegdheidsvereisten voor de uitoefening van het uit te oefenen beroep of aan de vereisten voor het uitoefenen van het desbetreffende bedrijf voldoet ([artikel 3.30, eerste lid, aanhef en onder c, Vb](../../../../../AMvB/vreemdelingenbesluit/2000/BWBR0011825/README.md)). Om voor de uitoefening van bepaalde beroepen te worden toegelaten, gelden vaak speciale bevoegdheidsvereisten. Zo zal een buitenlandse arts de bevoegdheid moeten bezitten om in Nederland zijn vak uit te oefenen. Hiervoor is onder meer ook, evenals voor andere beroepen in de individuele gezondheidszorg, inschrijving in het BIG-register vereist. Meer inlichtingen omtrent de uitoefening van medische en paramedische beroepen worden verstrekt door het Ministerie van VWS. Voor de uitoefening van een bedrijf is vaak een vergunning vereist. Zo hebben bedrijven in de horeca een vergunning nodig op grond van de [Drank- en Horecawet](../../../../../wet/drank-/en/horecawet/BWBR0002458/README.md). Bevoegd tot het verlenen van vergunningen op grond van de Drank- en Horecawet is het College van B&W van een gemeente. In bijzondere gevallen kan ontheffing worden verleend van de verplichting om met een vergunning een bedrijf of detailhandel uit te oefenen. Bevoegd tot het verlenen van ontheffing wat betreft de Drank- en Horecawet is de Minister van EL&I. Meer informatie over de eisen die gesteld worden aan het verkrijgen van deze vergunningen kan worden verkregen bij Kamer van Koophandel.    
### 7.6  

####Vereisten voor het uitoefenen van een bedrijf

### 7.7  

####Geen gevaar voor de openbare orde of nationale veiligheid

Verblijf wordt geweigerd indien er sprake is van een algemene weigeringsgrond, zoals gevaar voor de openbare orde of de nationale veiligheid, dan wel indien niet aan een algemene of bijzondere voorwaarde is voldaan (zie [artikel 16 Vw](../../../../../wet/vreemdelingenwet/2000/BWBR0011823/README.md) en [artikel 3.77](../../../../../AMvB/vreemdelingenbesluit/2000/BWBR0011825/README.md) of [3.78 Vb](../../../../../AMvB/vreemdelingenbesluit/2000/BWBR0011825/README.md)).  Onder gevaar voor de openbare orde is mede begrepen gevaar voor openbare rust, voor de goede zeden en de internationale betrekkingen.   Er is sprake van gevaar voor, dan wel een inbreuk op, de openbare orde op grond waarvan de voortzetting van verblijf niet wordt toegestaan indien door de rechter een vrijheidsontnemende straf, taakstraf of maatregel is opgelegd (zie [artikel 18 Vw](../../../../../wet/vreemdelingenwet/2000/BWBR0011823/README.md) en [artikel 3.86](../../../../../AMvB/vreemdelingenbesluit/2000/BWBR0011825/README.md) en [3.87 Vb](../../../../../AMvB/vreemdelingenbesluit/2000/BWBR0011825/README.md) en B1/.4.4).    
### 7.7.1  

####EG-langdurig ingezetenen

### 7.8  

####EG-langdurig ingezetenen

Ingevolge [artikel 3.30, vijfde lid, Vb](../../../../../AMvB/vreemdelingenbesluit/2000/BWBR0011825/README.md) kan de verblijfsvergunning voor het uitoefenen van een zelfstandig beroep of bedrijf in economische zin worden verleend aan een langdurig ingezetene, zonder dat met de arbeid als zelfstandige een wezenlijk Nederlands belang is gediend. Daarnaast gelden de bepalingen zoals neergelegd in B17. Voor het overige zijn de bepalingen van B5/7.1, B5/7.2, B5/7.3, B5/7.4 en B5/7.5 van overeenkomstige toepassing, met dien verstande dat ten behoeve van de langdurig ingezetene geen sprake hoeft te zijn van een hooggekwalificeerde vreemdeling die een hoogwaardige kennisbijdrage aan onze economie kan leveren en ook geen advies van het Ministerie van EL&I hoeft te worden ingewonnen.    
### 7.9  

####Aanvragen waarbij eis wezenlijk Nederlands belang niet geldt

### 7.9.1  

####Surinaamse onderdanen met verkregen rechten

Bij de vestiging van Surinaamse onderdanen die nog rechten kunnen ontlenen aan de overeenkomst inzake verblijf en vestiging van 1975 blijft een onderzoek naar de vraag of met de vestiging in Nederland een wezenlijk Nederlands economisch belang is gediend achterwege (zie B11). De aanvraag dient derhalve niet ter advisering aan de Minister van EL&I te worden voorgelegd. Er dient wel voldaan te worden aan de overige algemene voorwaarden onder B5/7.2.    
### 7.9.2  

####Vreemdeling werkzaam is (geweest) internationale arbeidsmarkt

Voor de vreemdelingen die onafgebroken gedurende zeven jaren werkzaam zijn (geweest) op Nederlandse schepen of boorplatformen of in het internationale wegtransport en die een aanvraag indienen voor verblijf als zelfstandige in economische zin, blijft een onderzoek naar de vraag of met de vestiging in Nederland een wezenlijk economisch belang is gediend, achterwege. Zie [artikel 3.30, derde lid, Vb](../../../../../AMvB/vreemdelingenbesluit/2000/BWBR0011825/README.md) en B5/4.2.4. Onverminderd [artikel 3.30 Vb](../../../../../AMvB/vreemdelingenbesluit/2000/BWBR0011825/README.md) geldt het vereiste dat de betrokkene een goede conduitestaat heeft (lijst die onder andere in de scheepvaart wordt gebruikt en waarin gegevens over gedrag en geschiktheid zijn opgenomen).    
### 7.9.3  

####Onderdanen landen met Europa-overeenkomst

Zie B11.     
### 7.10  

####Beperking, arbeidsmarktaantekening en voorschrift

### 7.10.1  

####Beperking

De verblijfsvergunning voor bepaalde tijd wordt verleend onder de beperking: ‘arbeid als zelfstandige......(aanduiding van het beroep of bedrijf)’.    
### 7.10.2  

####Arbeidsmarktaantekening

Op de vergunning wordt de aantekening geplaatst: ‘arbeid in loondienst alleen toegestaan indien werkgever beschikt over TWV.’ Nadat de vreemdeling drie jaar houder is geweest van deze verblijfsvergunning, wordt op de vergunning de aantekening geplaatst: ‘arbeid vrij toegestaan. TWV niet vereist.’ Deze wijziging wordt bij de verlenging van de geldigheidsduur van de verblijfsvergunning doorgevoerd bij de aanvraag van het verblijfsdocument, dat wil zeggen nadat de vreemdeling drie jaar houder van de voor arbeid geldige vergunning is geweest. 
###EU/EER-onderdanen en Zwitserse onderdanen

Voor de arbeidsmarktaantekeningen voor EU/ EER-onderdanen en Zwitserse onderdanen wordt verwezen naar B1/2.3.1, B10/2.7 en B10/3.3.2.    
### 7.10.3  

####Voorschriften

Aan de vergunning wordt als voorschrift verbonden de verplichting voldoende verzekerd te zijn tegen ziektekosten met inbegrip van de kosten verbonden aan opname en verpleging in een sanatorium of een psychiatrische inrichting.       
### 6  

####Studie

### 1  

####Inleiding

Het beleid inzake buitenlandse studenten is erop gericht om onder bepaalde voorwaarden vreemdelingen in de gelegenheid te stellen tijdelijk in Nederland te studeren of een opleiding te volgen. De positie van het Nederlandse hoger onderwijs in het buitenland wordt hierdoor bevorderd, terwijl door de toelating voor een opleiding aan het voortgezet of beroepsonderwijs een positieve bijdrage kan worden geleverd aan de ontwikkeling van de landen van herkomst. De voorwaarden die zien op het verblijf in het kader van een studie aan het hoger onderwijs, een opleiding aan het voortgezet of beroepsonderwijs of ter voorbereiding op het volgen van een studie aan het hoger onderwijs zijn opgenomen in [artikel 3.41 Vb](../../../../../AMvB/vreemdelingenbesluit/2000/BWBR0011825/README.md). [Artikel 3.41 Vb](../../../../../AMvB/vreemdelingenbesluit/2000/BWBR0011825/README.md) geeft geen verplichting, maar een bevoegdheid om de verblijfsvergunning te verlenen. In dit hoofdstuk wordt uiteengezet onder welke voorwaarden van die bevoegdheid gebruik wordt gemaakt en de verblijfsvergunning kan worden verleend. Deze voorwaarden hebben het karakter van beleidsregels. Naast de beleidsregels die in dit hoofdstuk zijn opgenomen, zijn tevens de beleidsregels met betrekking tot de algemene voorwaarden van [artikel 16 Vw](../../../../../wet/vreemdelingenwet/2000/BWBR0011823/README.md) (zie B1/4) van toepassing, tenzij anders is aangegeven.    
### 2  

####Voorwaarden voor studie hoger onderwijs

In aanvulling op de algemene voorwaarden van [artikel 16 Vw](../../../../../wet/vreemdelingenwet/2000/BWBR0011823/README.md) voor de verlening van een verblijfsvergunning voor bepaalde tijd als genoemd in B1, gelden voor de verlening van een verblijfsvergunning voor bepaalde tijd in het kader van studie aan het hoger onderwijs de volgende cumulatieve voorwaarden: 

a. (voorlopige) inschrijving aan een onderwijsinstelling als voltijdstudent (zie [artikel 3.41, eerste lid, onder a en b, Vb](../../../../../AMvB/vreemdelingenbesluit/2000/BWBR0011825/README.md), [artikel 3.18a VV](../../../../../ministeriele-regeling/voorschrift/vreemdelingen/2000/BWBR0012002/README.md) en B6/2.1);  

b. ondertekening van een schriftelijke verklaring van tijdelijk verblijf (zie [artikel 3.41, eerste lid, onder c, Vb](../../../../../AMvB/vreemdelingenbesluit/2000/BWBR0011825/README.md) en B6/2.2); en  

c. voldoende en duurzame middelen van bestaan (zie [artikel 3.42 Vb](../../../../../AMvB/vreemdelingenbesluit/2000/BWBR0011825/README.md) juncto [artikel 3.74 Vb](../../../../../AMvB/vreemdelingenbesluit/2000/BWBR0011825/README.md) en B6/2.3).     
### 2.1  

####(Voorlopige) inschrijving aan een onderwijsinstelling

### 2.1.1  

####De bij ministeriële regeling aan te wijzen onderwijsinstelling

[Artikel 3.41 Vb](../../../../../AMvB/vreemdelingenbesluit/2000/BWBR0011825/README.md) regelt dat de verblijfsvergunning voor bepaalde tijd als bedoeld in [artikel 14 Vw](../../../../../wet/vreemdelingenwet/2000/BWBR0011823/README.md), onder een beperking verband houdend met het volgen van studie kan worden verleend aan de vreemdeling die voltijds hoger, voortgezet of beroepsonderwijs volgt aan een bij ministeriële regeling aan te wijzen onderwijsinstelling. [Artikel 3.18a VV](../../../../../ministeriele-regeling/voorschrift/vreemdelingen/2000/BWBR0012002/README.md) wijst uitsluitend als voltijds hoger onderwijs de volgende onderwijsinstellingen aan: 

a. Instellingen voor hoger onderwijs die de Gedragscode internationale student in het Nederlands Hoger Onderwijs hebben ondertekend en voorkomen in het openbare register van onderwijsinstellingen die de Gedragscode hebben ondertekend;  

b. Instellingen die opleidingen verzorgen in het kader van ontwikkelingssamenwerkingsbeleid van het Ministerie van BuZa;  

c. Instellingen die opleidingsactiviteiten verzorgen in het kader van de [Wet op het specifiek cultuurbeleid](../../../../../wet/wet/op/het/specifiek/cultuurbeleid/BWBR0005904/README.md).    Ad a Instellingen die de Gedragscode internationale student in het Nederlands Hoger Onderwijs hebben ondertekend staan vermeld in het openbare register dat wordt beheerd door de Informatie Beheer Groep. Indien een hoger onderwijsinstelling in dit openbare register voorkomt is toelating van een student aan de onderwijsinstelling toegestaan, indien ook aan de overige voorwaarden genoemd in dit hoofdstuk is voldaan. Ad b Instellingen die een opleiding verzorgen in het kader van ontwikkelingssamenwerkingsbeleid van het ministerie van BuZa staan vermeld in een door de Nederlandse organisatie voor internationale samenwerking in het hoger onderwijs beheerde lijst. Indien een onderwijsinstelling op deze lijst is geplaatst is toelating voor een student aan de onderwijsinstelling toegestaan, indien ook aan de overige voorwaarden genoemd in dit hoofdstuk is voldaan. Ad c Instellingen die opleidingsactiviteiten verzorgen in het kader van de [Wet op het specifiek cultuurbeleid](../../../../../wet/wet/op/het/specifiek/cultuurbeleid/BWBR0005904/README.md) staan vermeld op een door het Ministerie van OCW beheerde lijst. Indien een hoger onderwijsinstelling in dit openbare register voorkomt, is toelating van een student aan de onderwijsinstelling toegestaan, indien ook aan de overige voorwaarden genoemd in dit hoofdstuk is voldaan.     
### 2.1.2  

####(Voorlopige) inschrijving aan de onderwijsinstelling

Het moet vaststaan dat de vreemdeling voor een studie/opleiding is of zal worden ingeschreven aan een in Nederland gevestigde onderwijsinstelling. De (voorlopige) inschrijving moet blijken uit een verklaring die is afgegeven door het College van Bestuur of het bevoegd gezag.     
### 2.2  

####Tijdelijk verblijf

Het tijdelijke karakter van het verblijf brengt met zich mee dat de vreemdeling die een verblijfsvergunning heeft voor studiedoeleinden, bij tussentijdse beëindiging van de studie of als de studie niet tijdig is afgerond Nederland dient te verlaten. De vreemdeling ondertekent dan ook een verklaring dat hij ermee bekend is dat hem uitsluitend voor studiedoeleinden verblijf in Nederland wordt toegestaan. Voor vreemdelingen die hier te lande verblijf voor studiedoeleinden (dat wil zeggen: studie inclusief voorbereidend jaar) beogen, geldt een maximale verblijfsduur. De maximale verblijfsduur is afhankelijk van de studielast van de studie/opleiding die wordt gevolgd en bedraagt twee jaar meer dan die studielast. Indien de studie/opleiding niet binnen de maximale verblijfsduur is afgerond, kan worden geconcludeerd dat sprake is van onvoldoende studievoortgang. In dat geval kan de verblijfsvergunning niet worden verlengd en kan de vreemdeling evenmin in aanmerking komen voor een verblijfsvergunning voor het volgen van een andere studie/opleiding. Indien tussentijds van studie/opleiding wordt gewisseld, wordt de tijd die reeds is gestudeerd afgetrokken van de maximale looptijd van de nieuwe studie/opleiding.  *Voorbeeld:*  

* Een vreemdeling die geen voorbereidend jaar heeft gevolgd, gaat geneeskunde studeren. Na twee jaar breekt hij deze studie af en gaat rechten studeren. Hem rest dan nog een maximaal verblijf voor studiedoeleinden van vier jaar.   Als de vreemdeling binnen de maximale verblijfsduur de studie/opleiding heeft afgerond en een nieuwe studie/opleiding wil beginnen, is de maximale verblijfsduur niet van toepassing. In dat geval kan immers niet worden gesteld dat sprake is van onvoldoende studievoortgang. Wanneer in deze situatie aan alle voorwaarden voor verlening van een verblijfsvergunning voor studie wordt voldaan, kan de verblijfsvergunning worden verleend en vangt de berekening van de maximale verblijfsduur opnieuw aan.  *Voorbeeld:*  

* Een vreemdeling behaalt binnen de maximale verblijfsduur zijn studie rechten (bachelor inclusief master). Hij wil nu een ‘master of business administration’ gaan volgen maar daarvoor resteert binnen de lopende maximale verblijfsduur onvoldoende tijd. Aangezien de studie rechten binnen de maximale verblijfsduur is afgerond, kan de verblijfsvergunning worden verleend.   Indien een verblijfsvergunning is verleend onder een beperking verband houdend met de voorbereiding op studie, wordt de maximale verblijfsduur met één jaar verlengd.  *Voorbeelden:*  

* Aan een vreemdeling die geneeskunde wil studeren, kan maximaal negen jaar verblijf voor studiedoeleinden worden toegestaan. De studielast van die studie is immers zes jaar, plus twee jaar, plus eventueel een voorbereidend jaar.  

* Ingeval van een studie rechten is dit zeven jaar (studielast is vier jaar, plus twee jaar, plus eventueel een voorbereidend jaar).   Indien sprake is van een bachelor/masterstructuur wordt de studielast voor de bacheloropleiding en de masteropleiding bij elkaar opgeteld. De maximale verblijfsduur bedraagt twee jaar meer dan die studielast. Het is niet noodzakelijk dat de master aan dezelfde instelling wordt gevolgd als de bachelor. Als de vreemdeling een schakeljaar volgt tussen HBO bachelor en universitaire master wordt de maximale verblijfsduur met één jaar verlengd.  *Voorbeeld:*  

* Een vreemdeling gaat een HBO ‘bachelor of business administration’ volgen met een studielast van vier jaar. Na deze opleiding te hebben afgerond wordt een universitaire master van één jaar gevolgd, waarbij gebruik wordt gemaakt van een schakeljaar. Het maximale verblijf bedraagt in dit geval acht jaar, namelijk vier jaar voor de bachelor, één schakeljaar en één jaar voor de master, plus twee jaar extra. Wanneer gebruik wordt gemaakt van een voorbereidend jaar is dit negen jaar.   In het Centraal Register Opleidingen Hoger Onderwijs (CROHO) van de Dienst Uitvoering Onderwijs (DUO) kan informatie worden verkregen over de studielast van studies/opleidingen (zie de internetsite van de DUO). Ingeval van verandering van opleiding of onderwijsinstelling is voorts het gestelde onder B6/8 van toepassing.   
### 2.2.1  

####EG-Langdurig ingezetenen

Ingevolge [artikel 3.41, vierde lid, Vb](../../../../../AMvB/vreemdelingenbesluit/2000/BWBR0011825/README.md) wordt de aanvraag voor verblijf voor studie aan het hoger onderwijs ingediend door een langdurig ingezetene niet afgewezen op grond dat hij het onderwijs niet voltijds wil volgen en evenmin op de grond, bedoeld in [artikel 3.41, eerste lid, onder c, Vb](../../../../../AMvB/vreemdelingenbesluit/2000/BWBR0011825/README.md). Dit heeft tot gevolg dat langdurig ingezetene geen schriftelijke verklaring van tijdelijk verblijf hoeft te ondertekenen en dat de bepalingen van B6/2.2 niet van toepassing zijn.     
### 2.3  

####Middelen van bestaan

De financiële middelen van de vreemdeling moeten toereikend zijn voor de studie en het levensonderhoud gedurende de beoogde verblijfsperiode.   
### 2.3.1  

####Voldoende middelen van bestaan

Voor de beoordeling of de vreemdeling beschikt over voldoende middelen van bestaan is van belang of de studie en het verblijf worden bekostigd door: de vreemdeling zelf of een buiten Nederland gevestigde persoon of rechtspersoon, óf door een in Nederland gevestigde (rechts)persoon  
###Ad a

De studie en het verblijf van de vreemdeling kunnen behalve door de vreemdeling zelf, ook worden bekostigd door een buiten Nederland gevestigde persoon of instelling/organisatie. Er kan dan sprake zijn van een geldelijke bijdrage (bijvoorbeeld een studiebeurs) van een internationale organisatie van het land van herkomst, door of vanwege de Nederlandse regering of van een particulier fonds. Tevens kan sprake zijn van uitzending van de vreemdeling door zijn werkgever. In deze gevallen wordt onder voldoende middelen van bestaan verstaan een bedrag dat gelijk is aan het normbedrag voor uitwonende studenten bedoeld in de [WSF](../../../../../wet/wet/studiefinanciering/2000/BWBR0011453/README.md) (zie [artikel 3.18 WSF](../../../../../wet/wet/studiefinanciering/2000/BWBR0011453/README.md) en de website van WSF).  
###Ad b

Indien de studie door een in Nederland gevestigde persoon of instelling/organisatie wordt bekostigd, dient de vreemdeling aan te tonen dat de financiële positie van deze (rechts)persoon daartoe toereikend is. Toereikend wil zeggen dat de financier over voldoende middelen van bestaan moet beschikken om in zijn eigen onderhoud (en eventueel in dat van zijn gezin) en dat van de vreemdeling te kunnen voorzien. De financier moet beschikken over een inkomen dat ten minste gelijk is aan het toepasselijke normbedrag als bedoeld in [artikel 3.19, vierde lid, VV](../../../../../ministeriele-regeling/voorschrift/vreemdelingen/2000/BWBR0012002/README.md). De financier dient daarnaast een garantverklaring te ondertekenen (zie [bijlage 6C VV](../../../../../ministeriele-regeling/voorschrift/vreemdelingen/2000/BWBR0012002/README.md)). 
###Meetellen gezinsinkomen in het kader van studie

Indien de hoofdpersoon (de in Nederland gevestigde persoon die de studie bekostigt) een naar Nederlands internationaal privaatrecht geldig huwelijk of een in Nederland geregistreerd partnerschap is aangegaan, dan wel een relatie onderhoudt in de zin van [artikel 3.14, onder b, Vb](../../../../../AMvB/vreemdelingenbesluit/2000/BWBR0011825/README.md) met een persoon die rechtmatig verblijf heeft als bedoeld in [artikel 8, onder a tot en met e, dan wel l, Vw](../../../../../wet/vreemdelingenwet/2000/BWBR0011823/README.md), dan wel Nederlander is, kan het duurzame, zelfstandig verworven inkomen van die persoon worden meegeteld bij de berekening van de bestaansmiddelen. In deze gevallen zijn de middelen van bestaan voldoende, indien het gezamenlijke inkomen ten minste gelijk is aan het normbedrag, bedoeld in [artikel 3.19, vierde lid, VV](../../../../../ministeriele-regeling/voorschrift/vreemdelingen/2000/BWBR0012002/README.md). Als aanvullende voorwaarde geldt dan dat ondertekening van de garantverklaring, bedoeld in [artikel 3.42, eerste lid, onder b, Vb](../../../../../AMvB/vreemdelingenbesluit/2000/BWBR0011825/README.md) geschiedt door de hoofdpersoon en bedoelde (geregistreerde of huwelijks-)partner.     
### 2.3.2  

####Duurzaamheid van de middelen van bestaan

Middelen van bestaan zijn in het algemeen duurzaam, indien zij voor een periode van één jaar beschikbaar zijn op het tijdstip waarop de aanvraag is ontvangen of de beschikking wordt gegeven (zie B1/4.3). Deze hoofdregel is opgenomen in [artikel 3.75, eerste lid, Vb](../../../../../AMvB/vreemdelingenbesluit/2000/BWBR0011825/README.md). 
###Financiering middels een periodieke geldstroom

Bij aanvragen voor studiedoeleinden kunnen de studie en het verblijf van de vreemdeling ook worden gefinancierd door middel van periodieke betalingen. Deze betalingen kunnen afkomstig zijn van zowel een buiten als binnen Nederland gevestigde persoon of instelling. Deze middelen kunnen als duurzaam worden aangemerkt, indien voldoende zekerheid is verschaft over het ongestoorde verloop van de periodieke geldstroom (zie [artikel 3.42, tweede lid, Vb](../../../../../AMvB/vreemdelingenbesluit/2000/BWBR0011825/README.md)). 
###Middelen in relatie tot de daadwerkelijke duur van het verblijf

In de regel zal de student moeten aantonen dat hij voor ten minste één jaar beschikt over voldoende middelen van bestaan. Bij aanvragen voor studiedoeleinden bestaat hierop evenwel een uitzondering. Indien de student namelijk een verblijf korter dan één jaar beoogt, zal het aan te tonen bedrag worden gerelateerd aan de daadwerkelijke duur van het verblijf (zie [artikel 3.42, derde lid, Vb](../../../../../AMvB/vreemdelingenbesluit/2000/BWBR0011825/README.md)). Als hij dus een verblijf van zes maanden beoogt, zal hij moeten aantonen voor die periode over voldoende middelen van bestaan te beschikken. 
###Geld op een (buitenlandse) bankrekening

Indien de student beschikt over een bedrag op een (buitenlandse) bankrekening, dient dit bedrag minimaal gelijk te zijn aan twaalf maal (of zoveel minder als de daadwerkelijke duur van het verblijf) het toepasselijke maandelijkse normbedrag. Het geld dat op de (buitenlandse) bankrekening is gestort, hoeft niet afkomstig te zijn van de student zelf. Voorwaarde is wel dat de bankrekening mede of uitsluitend op naam van de student is gesteld (zie [artikel 3.42, vierde lid, Vb](../../../../../AMvB/vreemdelingenbesluit/2000/BWBR0011825/README.md)).      
### 3  

####Voorwaarden voor opleiding aan voortgezet en beroepsonderwijs

Het betreft hier de verlening van een verblijfsvergunning voor het volgen van een opleiding aan het voortgezet en beroepsonderwijs, in de zin van de [Wet op het voortgezet onderwijs](../../../../../wet/wet/op/het/voortgezet/onderwijs/BWBR0002399/README.md) alsmede de [Wet educatie- en beroepsonderwijs](../../../../../wet/wet/educatie/en/beroepsonderwijs/BWBR0007625/README.md). In aanvulling op de algemene voorwaarden van [artikel 16 Vw](../../../../../wet/vreemdelingenwet/2000/BWBR0011823/README.md) voor de verlening van een verblijfsvergunning voor bepaalde tijd als genoemd in B1/4, gelden voor de verlening van een verblijfsvergunning voor bepaalde tijd voor een opleiding aan voortgezet en beroepsonderwijs de volgende cumulatieve voorwaarden: 

a. (voorlopige) inschrijving bij een onderwijsinstelling als voltijdstudent (zie [artikel 3.41, eerste lid, onder a, Vb](../../../../../AMvB/vreemdelingenbesluit/2000/BWBR0011825/README.md));  

b. ondertekening van een schriftelijke verklaring van tijdelijk verblijf (zie [artikel 3.41, eerste lid, onder c, Vb](../../../../../AMvB/vreemdelingenbesluit/2000/BWBR0011825/README.md));  

c. het betreft een dagopleiding, waarvoor Nederland het meest aangewezen land is en waarmee de vreemdeling een positieve bijdrage kan leveren aan de ontwikkeling van zijn land (zie [artikel 3.41, tweede lid, Vb](../../../../../AMvB/vreemdelingenbesluit/2000/BWBR0011825/README.md));  

d. voldoende en duurzame middelen van bestaan (zie [artikel 3.42, Vb](../../../../../AMvB/vreemdelingenbesluit/2000/BWBR0011825/README.md) juncto [artikel 3.74 Vb](../../../../../AMvB/vreemdelingenbesluit/2000/BWBR0011825/README.md) en B6/2.3).   
###Ad c

###Dagopleiding

Voor een schriftelijke studie of een avondopleiding wordt geen toelating verleend (zie [artikel 3.41, tweede lid, Vb](../../../../../AMvB/vreemdelingenbesluit/2000/BWBR0011825/README.md)). 
###Nederland het meest aangewezen land voor het volgen van de studie of de opleiding

Indien de studie of opleiding of een soortgelijke studie of opleiding reeds bestaat in het land van herkomst, komt de vreemdeling niet in aanmerking voor verlening van een verblijfsvergunning. Daarnaast moet aan ten minste twee van de volgende voorwaarden worden voldaan: 

* De vreemdeling is afkomstig uit en heeft de nationaliteit van Indonesië, Suriname of Zuid-Afrika;  

* de vreemdeling heeft familiebanden met reeds in Nederland verblijvende personen;  

* De vreemdeling is de Nederlandse taal machtig.   Indien nodig kan COLO namens het Ministerie van OCW om advies worden gevraagd over de studiemogelijkheden in de herkomstlanden voor het MBO onderwijs (zie ook de website van COLO). 
###Positieve bijdrage aan het eigen land

Of een positieve bijdrage wordt geleverd aan het eigen land is mede afhankelijk van de fase waarin het ontwikkelingsproces van het desbetreffende land zich bevindt. Als het gaat om een hooggeïndustrialiseerd land, zal niet snel sprake zijn van een positieve bijdrage. Voorts zal de aard van de desbetreffende opleiding van belang zijn. Als de opleiding of studie niet van wezenlijke betekenis is voor de arbeidsmarkt van het herkomstland, wordt namelijk evenmin een positieve bijdrage geleverd aan het eigen land. In ieder geval wordt aangenomen dat Nederland het meest aangewezen land is en dat een positieve bijdrage geleverd wordt aan de ontwikkeling van het eigen land indien het een opleiding aan het voorgezet onderwijs betreft waarbij: 

* het een door de Internationale baccalaureaat organisatie (IBO) geaccrediteerde onderwijsinstelling betreft;  

* het internationale baccalaureaat diplomaprogramma (IBDP) wordt gevolgd;  

* het een onder de [Wet op het voortgezet Onderwijs](../../../../../wet/wet/op/het/voortgezet/onderwijs/BWBR0002399/README.md) (WVO) bekostigde onderwijsinstelling betreft; én  

* de instelling deel uitmaakt van een internationale organisatie, waarbij een uitwisseling van leerlingen over de wereld plaatsvindt en het land van plaatsing wordt bepaald door landelijke comités van deze internationale organisatie, of zijn leerlingen in een internaat plaatst.   Aangenomen wordt dat aan de voorwaarden genoemd in [artikel 3.41, tweede lid, Vb](../../../../../AMvB/vreemdelingenbesluit/2000/BWBR0011825/README.md) wordt voldaan als de vreemdeling in het bezit is van een geprivilegieerdendocument verstrekt door BuZa en op het moment van indienen van de aanvraag een opleiding in Nederland volgt en deze hier te lande wil afronden.   
### 3.1  

####EG-Langdurig ingezetenen

Ingevolge [artikel 3.41, vierde lid, Vb](../../../../../AMvB/vreemdelingenbesluit/2000/BWBR0011825/README.md) wordt de aanvraag voor verblijf voor studie aan het beroepsonderwijs, ingediend door een langdurig ingezetene niet afgewezen op grond dat hij het onderwijs niet voltijds wil volgen en evenmin op de grond, bedoeld in [artikel 3.41, eerste lid, onder c, Vb](../../../../../AMvB/vreemdelingenbesluit/2000/BWBR0011825/README.md). Dit heeft tot gevolg dat de langdurig ingezetene geen schriftelijke verklaring van tijdelijk verblijf hoeft te ondertekenen. Voor het volgen van voortgezet onderwijs dient de langdurig ingezetene onverkort aan alle terzake geldende bepalingen te voldoen.     
### 4  

####Voorwaarden voor de voorbereiding op een studie hoger onderwijs

In bepaalde gevallen heeft een student een voorbereidingstijd nodig om zich te kwalificeren voor de beoogde studie aan het hoger onderwijs. Hiervoor legt hij aanvullende examens af, zoals bijvoorbeeld een toets beheersing van de Nederlandse taal. In aanvulling op de algemene voorwaarden van [artikel 16 Vw](../../../../../wet/vreemdelingenwet/2000/BWBR0011823/README.md) voor de verlening van een verblijfsvergunning voor bepaalde tijd als genoemd in B1/4, gelden voor de verlening van een verblijfsvergunning voor bepaalde tijd voor de voorbereiding op de studie de volgende cumulatieve voorwaarden: 

a. (voorlopige) inschrijving of (voorlopige) toelating aan een onderwijsinstelling voor hoger onderwijs als voltijdstudent ([artikel 3.41, eerste lid, onder a en onder b, Vb](../../../../../AMvB/vreemdelingenbesluit/2000/BWBR0011825/README.md), [artikel 3.18a VV](../../../../../ministeriele-regeling/voorschrift/vreemdelingen/2000/BWBR0012002/README.md) en B6/2.1);  

b. ondertekening van een schriftelijke verklaring van tijdelijk verblijf (zie [artikel 3.41, eerste lid, onder b, Vb](../../../../../AMvB/vreemdelingenbesluit/2000/BWBR0011825/README.md) en B6/2.2); en  

c. voldoende en duurzame middelen van bestaan (zie [artikel 3.42, Vb](../../../../../AMvB/vreemdelingenbesluit/2000/BWBR0011825/README.md) juncto [artikel 3.74 Vb](../../../../../AMvB/vreemdelingenbesluit/2000/BWBR0011825/README.md) en B6/2.3).   
###Ad a

In afwijking van het bepaalde in B6/2.1.2 is bij een beoogd verblijf ter voorbereiding op hoger onderwijs voldoende de verklaring van de onderwijsinstelling dat de vreemdeling tot die instelling zal worden toegelaten, indien hij de aanvullende examens met goed gevolg heeft afgelegd.    
### 5  

####Het verrichten van arbeid

Indien de vreemdeling als onderdeel van de opleiding als stagiair wordt tewerkgesteld is geen TWV vereist. Voorwaarde is wel dat de werkgever beschikt over een stageovereenkomst met de desbetreffende student en onderwijsinstelling. Het is voorts aan vreemdelingen die hier te lande voor studiedoeleinden zijn toegelaten, toegestaan arbeid van bijkomende aard te verrichten. Het gaat hier om arbeid van maximaal 10 uur per week of seizoenarbeid in de maanden juni, juli en augustus. Voor het verrichten van arbeid van bijkomende aard is wel een TWV vereist.    
### 6  

####Beperkingen, arbeidsmarktaantekeningen en voorschriften

###Beperking en arbeidsmarktaantekening bij studie hoger onderwijs of voortgezet en beroepsonderwijs

De verblijfsvergunning wordt verleend onder de beperking: ‘Studie aan (naam onderwijsinstelling) te (plaatsnaam)’; de arbeidsmarktaantekening luidt: Arbeid uitsluitend toegestaan mits werkgever beschikt over TWV. 
###Beperking en arbeidsmarktaantekening bij het voorbereidend jaar

De verblijfsvergunning wordt verleend onder de beperking ‘Aanvullend(e) examen(s) met het oog op studie aan (naam onderwijsinstelling) te (plaatsnaam)’; de arbeidsmarktaantekening luidt: Arbeid uitsluitend toegestaan mits werkgever beschikt over TWV. 
###Voorschriften

Aan de afgifte van de verblijfsvergunning wordt het voorschrift verbonden van het sluiten van een voldoende ziektekostenverzekering, met inbegrip van de kosten die zijn verbonden aan opname en verpleging in een sanatorium of een psychiatrische inrichting. In daarvoor in aanmerking komende gevallen wordt aan de verblijfsvergunning het voorschrift verbonden dat een hier te lande wonende, solvabele derde zich ten behoeve van de vreemdeling garant dient te stellen door ondertekening van een verklaring (zie [bijlage 6c VV](../../../../../ministeriele-regeling/voorschrift/vreemdelingen/2000/BWBR0012002/README.md)).    
### 7  

####Gezinshereniging en -vorming

### 7.1  

####Inleiding

Voor zover in B6/7.1 tot en met B6/7.4 niet anders is bepaald, zijn de bepalingen uit B1 en B2 onverkort van toepassing. Voor verlening van een verblijfsvergunning komen in aanmerking de echtgeno(o)t(e) of (geregistreerde) partner van de buitenlandse student, alsmede zijn minderjarige kinderen die feitelijk behoren tot het gezin. De vreemdeling aan wie een verblijfsvergunning voor verblijf bij de buitenlandse student is verleend, komt niet in aanmerking voor een zelfstandige verblijfsvergunning voor voortgezet verblijf, zoals bedoeld in B16, aangezien het hier gaat om een verblijfsrecht van tijdelijke aard (zie [artikel 3.5, tweede lid, onder j en k, Vb](../../../../../AMvB/vreemdelingenbesluit/2000/BWBR0011825/README.md)).    
### 7.2  

####Middelen van bestaan

De buitenlandse student moet duurzaam beschikken over voldoende middelen van bestaan. 
###Voldoende middelen van bestaan

De algemene regels met betrekking tot de hoogte van het inkomen (zie B1/4.3) zijn van toepassing. Dit betekent dat de buitenlandse student dient te beschikken over inkomsten ten minste gelijk aan het normbedrag, bedoeld in [artikel 3.74, eerste lid onder a, Vb](../../../../../AMvB/vreemdelingenbesluit/2000/BWBR0011825/README.md). 
###Duurzame middelen van bestaan

Ook hier geldt dat ingevolge de in [artikel 3.75, eerste lid, Vb](../../../../../AMvB/vreemdelingenbesluit/2000/BWBR0011825/README.md) opgenomen hoofdregel de middelen van bestaan als duurzaam worden aangemerkt, indien deze voor ten minste één jaar beschikbaar zijn (zie ook B6/2.3.2). Indien de buitenlandse student in het bezit is van een verblijfsvergunning met een geldigheidsduur korter dan een jaar, zal het aan te tonen bedrag waarover hij dient te beschikken indien verblijf bij hem wordt beoogd, worden gerelateerd aan de daadwerkelijke duur van zijn verblijf.  
###Ongestoord verloop van de geldstroom

Hier geldt hetzelfde als hetgeen in B6/2.3.2 is neergelegd, echter nu voor het normbedrag dat in de onderhavige paragraaf is genoemd. Indien een hier te lande wonende solvabele derde zich ter meerdere zekerheid reeds garant heeft gesteld voor de buitenlandse student, dient vast te staan dat deze garantverklaring ook geldt voor het hiervoor onder ‘voldoende’ genoemde normbedrag.  
###Garantverklaring ingeval van niet-huwelijkse, niet geregistreerde partner

De buitenlandse student dient een garantverklaring (zie [bijlage 6C VV](../../../../../ministeriele-regeling/voorschrift/vreemdelingen/2000/BWBR0012002/README.md)) te ondertekenen, waarmee hij zich garant stelt voor de kosten die voor de Staat en voor andere openbare lichamen voortvloeien uit het verblijf van de buitenlandse partner, alsmede voor de kosten van terugkeer naar een land waar de toelating van die buitenlandse partner is gewaarborgd. Deze garantverklaring hoeft de student niet te ondertekenen, indien er voor hem op grond van het gestelde in B6/2.3.1 al een garantverklaring is ondertekend door een in Nederland wonende solvabele derde. In dit geval dient wel vast te staan dat deze garantverklaring ook geldt voor het hierboven onder ‘voldoende’ genoemde bedrag.     
### 7.3  

####Beperkingen, arbeidsmarktaantekeningen en voorschrift

###Beperking en arbeidsmarktaantekening

De verblijfsvergunning wordt verleend onder de beperking: ‘Verblijf bij echtgeno(o)t(e)/(geregistreerd) partner/ouder …… (naam).’ Arbeid niet toegestaan. 
###Voorschrift

Aan de afgifte van de verblijfsvergunning wordt het voorschrift verbonden van het sluiten van een voldoende ziektekostenverzekering, met inbegrip van de kosten die zijn verbonden aan opname en verpleging in een sanatorium of een psychiatrische inrichting.    
### 7.4  

####Geldigheidsduur van de verblijfsvergunning

Om te verzekeren dat de gezinsleden slechts verblijf krijgen gedurende de periode van studie van de buitenlandse student (de hoofdpersoon), krijgt de aan hen verstrekte verblijfsvergunning dezelfde geldigheidsduur als die van de buitenlandse student.     
### 8  

####Verandering van opleiding of onderwijsinstelling

Voor verandering van onderwijsinstelling moet een wijziging worden gevraagd van de beperking waaronder de verblijfsvergunning is verleend. In dat geval geldt onverkort dat de totale termijn op grond waarvan verblijf in Nederland voor studiedoeleinden is toegestaan, de maximale verblijfsduur niet mag overschrijden. De maximale verblijfsduur mag evenmin worden overschreden indien bij dezelfde onderwijsinstelling van opleiding wordt veranderd terwijl de eerdere opleiding nog niet is afgerond. In dat geval hoeft echter geen wijziging van de beperking te worden gevraagd. Aangezien het volgen van een studie/opleiding primair is gericht op voltooiing ervan, is een verklaring van de onderwijsinstelling nodig waaruit blijkt dat voltooiing van de studie/opleiding binnen het resterende deel van de maximale termijn in beginsel mogelijk is. De vreemdeling legt deze verklaring over bij de aanvraag om wijziging van de verblijfsvergunning. Wanneer van opleiding wordt veranderd binnen de onderwijsinstelling legt de vreemdeling deze verklaring over bij de aanvraag om verlenging van de geldigheidsduur van de verblijfsvergunning. Ingeval slechts een wijziging van onderwijsinstelling wordt beoogd, wordt aangenomen dat de studie/opleiding op hetzelfde niveau wordt voortgezet. De genoemde verklaring hoeft in dat geval dan ook niet te worden overgelegd. Studenten aan wie een verblijfsvergunning voor het volgen van een voorbereidend jaar is verleend, komen bij wisseling van de studie niet opnieuw in aanmerking voor een verblijfsvergunning onder een beperking verband houdend met de voorbereiding op studie.    
### 9  

####Verlenging en voorbereidend jaar

De verblijfsvergunning onder de beperking ter voorbereiding op een studie wordt verleend voor ten hoogste één jaar. De geldigheidsduur van de verblijfsvergunning kan derhalve niet worden verlengd.    
### 10  

####Overgangsregeling studie hoger onderwijs

### 7  

####Uitwisseling

### 1  

####Inleiding

[Artikel 3.43 Vb](../../../../../AMvB/vreemdelingenbesluit/2000/BWBR0011825/README.md) geeft het kader waarbinnen aan een vreemdeling verblijf kan worden toegestaan als au pair. De [artikelen 3.44](../../../../../AMvB/vreemdelingenbesluit/2000/BWBR0011825/README.md) en [3.45 Vb](../../../../../AMvB/vreemdelingenbesluit/2000/BWBR0011825/README.md) geven het kader waarbinnen aan een vreemdeling verblijf kan worden toegestaan in het kader van andere vormen van uitwisseling dan au pair. Indien aan de in die artikelen vermelde voorwaarden is voldaan, is de Minister bevoegd, doch niet verplicht, de verblijfsvergunning regulier voor bepaalde tijd te verlenen.   
### 1.1  

####Verblijf algemeen

Als algemene uitgangspunten voor verlening van een verblijfsvergunning in het kader van dit hoofdstuk gelden de volgende regels: 

– het verblijf heeft het karakter van een kennismaking met de Nederlandse samenleving en cultuur en is daarom slechts éénmalig en wordt voor ten hoogste een jaar verleend, te rekenen vanaf de dag na datum van inreis in Nederland;  

– degene die in het kader van culturele uitwisseling naar Nederland komt, mag niet ten laste komen van de publieke middelen en de (tijdige) terugreis moet gewaarborgd zijn;  

– voortgezet verblijf op grond van uitwisseling wordt niet toegestaan; en  

– het verrichten van betaalde arbeid is slechts in met name genoemde gevallen toegestaan.   Het begrip uitwisseling kenmerkt zich door wederkerigheid, in die zin dat de mogelijkheid om de samenleving en cultuur te leren kennen ook in het land van herkomst van de buitenlandse jongeren bestaat voor Nederlandse jongeren. Verlening van een verblijfsvergunning in het kader van uitwisseling wordt geweigerd in geval een wettelijke weigeringgrond van toepassing is of indien aan een algemene voorwaarde voor verlening van de verblijfsvergunning niet is voldaan. Daarbij valt te denken aan de situatie dat de vreemdeling gevaar oplevert voor de openbare orde of nationale veiligheid of de vreemdeling niet beschikt over een geldig document voor grensoverschrijding (zie B1/4.2). Voorts valt in dit verband te denken aan het weigeren van medewerking aan een onderzoek naar of behandeling van TBC aan de ademhalingsorganen, voorzover die medewerking, gelet op de nationaliteit, mag worden verlangd (zie [artikel 3.79 Vb](../../../../../AMvB/vreemdelingenbesluit/2000/BWBR0011825/README.md) en B1/4.5).    
### 1.2  

####Gezinshereniging of -vorming

Aanvragen tot het verlenen van een verblijfsvergunning voor (verruimde) gezinshereniging of -vorming met een in het kader van uitwisseling in Nederland verblijvende vreemdeling worden afgewezen. De verblijfsvergunning wordt ingetrokken indien de in het kader van uitwisseling in Nederland verblijvende vreemdeling overgaat tot gezinshereniging of gezinsvorming met een al dan niet rechtmatig in Nederland verblijvende persoon. De vreemdeling wordt dan in de gelegenheid gesteld een aanvraag in te dienen tot wijziging van de vergunning.    
### 1.3  

####Geldigheidsduur

De verblijfsvergunning wordt ingevolge [artikel 3.65](../../../../../AMvB/vreemdelingenbesluit/2000/BWBR0011825/README.md) dan wel [3.66 Vb](../../../../../AMvB/vreemdelingenbesluit/2000/BWBR0011825/README.md) verleend voor een periode van ten hoogste één jaar met ingang van de dag na de datum van inreis in Nederland. Ingevolge [artikel 3.69 Vb](../../../../../AMvB/vreemdelingenbesluit/2000/BWBR0011825/README.md) wordt de geldigheidsduur van de vergunning voor dit doel na een jaar niet verlengd.     
### 2  

####Au pairs

### 2.1  

####Inleiding

Het uitgangspunt voor verblijf als au pair is buitenlandse jongeren – in korte tijd en onder bepaalde voorwaarden – de gelegenheid te bieden kennis te maken met de Nederlandse samenleving en cultuur, waarbij de au pair geen arbeid in de zin van de Wav mag verrichten. Een belangrijke plaats bij de beoordeling vooraf en bij het toezicht wordt ingenomen door de bewustverklaring (zie [bijlage 10 VV](../../../../../ministeriele-regeling/voorschrift/vreemdelingen/2000/BWBR0012002/README.md)) en de overeenkomst au pair – gastgezin (zie [bijlage 13](../../../../../ministeriele-regeling/voorschrift/vreemdelingen/2000/BWBR0012002/README.md) en 13a VV). In de overeenkomst komen de au pair en het gastgezin overeen dat zij de daarin neergelegde verplichtingen zullen nakomen. Hetgeen wordt vastgelegd in de overeenkomst is direct van toepassing op de desbetreffende au pair en het gastgezin. Het gastgezin verleent de au pair faciliteiten, in ruil waarvoor de au pair licht huishoudelijk werk in het gezin verricht. Het verblijf heeft dus primair een cultureel karakter. Dit verblijfskarakter en de noodzaak om oneigenlijk gebruik van het au pair-beleid tegen te gaan, rechtvaardigen een restrictieve toepassing van het beleid.    
### 2.2  

####Aard van het verblijf en werkzaamheden

De au pair verblijft in een (eenouder)gastgezin van minimaal twee personen. Wat betreft de tegenprestatie van de au pair mag er geen sprake zijn van arbeid in de zin van de [Wav](../../../../../wet/wet/arbeid/vreemdelingen/BWBR0007149/README.md) waarvoor een TWV is vereist. In dat geval moet een verblijfsvergunning voor arbeid in loondienst worden aangevraagd. Indien het gastgezin de au pair werkzaamheden laat verrichten waarvoor ingevolge de [Wav](../../../../../wet/wet/arbeid/vreemdelingen/BWBR0007149/README.md) een TWV verplicht is, is het gastgezin strafbaar op grond van de [Wav](../../../../../wet/wet/arbeid/vreemdelingen/BWBR0007149/README.md). Zie het gestelde in B5/6 (wettelijke maatregelen tegen illegale tewerkstelling).    
### 2.3  

####Voorwaarden voor verblijf als au pair

De aanvraag wordt afgewezen indien de aanvrager: 

– de feitelijke zorg of zorgplicht heeft voor (andere) afhankelijke gezinsleden (dan kinderen, bedoeld in [artikel 3.43, eerste lid, onder b, Vb](../../../../../AMvB/vreemdelingenbesluit/2000/BWBR0011825/README.md)). Indien de au pair bij de aanvraag om een verblijfsvergunning geen verklaring burgerlijke staat (zie [bijlage 13](../../../../../ministeriele-regeling/voorschrift/vreemdelingen/2000/BWBR0012002/README.md) en 13a VV) ondertekent, wordt aangenomen dat hij of zij de feitelijke zorg of zorgplicht heeft voor (andere) afhankelijke gezinsleden;  

– niet daadwerkelijk woon- en verblijfplaats heeft in de woning van het gastgezin en evenmin daar staat ingeschreven;  

– andere werkzaamheden verricht dan waarvoor in zijn of haar aanwezigheid steeds aantoonbaar een alternatief voorhanden is (dat wil zeggen andere werkzaamheden dan die welke gewoonlijk worden verricht door een of meer leden van het gastgezin, een oppas of huishoudelijke hulp);  

– met uitsluiting van de leden van het gastgezin volledig verantwoordelijk is voor huishoudelijke taken (de au pair verblijft immers op basis van gelijkheid met de gezinsleden in het gastgezin);  

– meer dan acht uur op een dag werkt (inclusief werkzaamheden ’s avonds, zoals oppassen) of minder dan twee vrije dagen per week heeft;  

– geen antecedentenverklaring ondertekent;  

– geen volledig ingevulde en ondertekende overeenkomst overeenkomstig [bijlage 13](../../../../../ministeriele-regeling/voorschrift/vreemdelingen/2000/BWBR0012002/README.md) en 13a VV heeft overgelegd, of niet alle gegevens, die op dat model moeten worden ingevuld, heeft verstrekt; en  

– verblijf wenst in een gastgezin dat wegens misbruik is uitgesloten van het au pair-beleid.      
### 2.4  

####Beperking

De verblijfsvergunning wordt verleend onder de beperking: ‘verblijf als au pair bij … (naam gastgezin) te … (plaatsnaam).’     
### 2.5  

####Arbeidsmarktaantekening

Op het document wordt aangetekend ‘Arbeid niet toegestaan’. In het geval de au pair onderdaan is van een Lidstaat van de EU of EER, wordt de verblijfsvergunning verleend onder dezelfde beperking, maar wordt aangetekend: ‘Arbeid vrij toegestaan. TWV niet vereist.’    
### 2.6  

####Voorschrift

Aan de vergunning wordt als voorschrift verbonden de verplichting voldoende verzekerd te zijn tegen ziektekosten met inbegrip van de kosten verbonden aan opname en verpleging in een sanatorium of een psychiatrische inrichting.    
### 2.7  

####Verandering van gastgezin

Voor verandering van gastgezin moet wijziging van de vergunning worden gevraagd. Deze aanvraag komt voor inwilliging in aanmerking indien ook in de relatie met het nieuwe gastgezin wordt voldaan aan de eerdergenoemde voorwaarden (zie [artikel 3.80 Vb](../../../../../AMvB/vreemdelingenbesluit/2000/BWBR0011825/README.md)). In geen geval mag echter de toegestane verblijfstermijn van één jaar daardoor worden overschreden.    
### 2.8  

####Uitsluiting van gastgezin bij misbruik

Wanneer bij een gastgezin misbruik van het au pair-beleid wordt geconstateerd dan zal dit gezin gedurende een periode van vijf jaar worden uitgesloten van de mogelijkheid tot het verlenen van faciliteiten aan een au pair. Er is sprake van misbruik als de au pair en het gastgezin doelbewust handelen in strijd met de [Vw](../../../../../wet/vreemdelingenwet/2000/BWBR0011823/README.md) of de [Wav](../../../../../wet/wet/arbeid/vreemdelingen/BWBR0007149/README.md). Het gaat dan bijvoorbeeld om het achterhouden van informatie, het laten verrichten van werkzaamheden gedurende meer dan 30 uur per week of het laten verrichten van werkzaamheden die niet onder het au pair-beleid vallen. Ook ander misbruik waarbij de au pair is betrokken, zoals bijvoorbeeld een misdrijf in de zin van het [WvSv](../../../../../wet/wet/van/3/maart/1881/BWBR0001854/README.md), kan tot uitsluiting van het beleid leiden. Sanctionering van het gastgezin vindt echter alleen plaats indien aan het misbruik van de au pair door het gastgezin een intrekking van de verblijfsvergunning, een geldboete of (onherroepelijke) veroordeling ten grondslag ligt. De hierboven bedoelde termijn van vijf jaar vangt aan op de datum waarop de intrekkingsbeschikking van de verblijfsvergunning in rechte onaantastbaar is geworden, dan wel op de datum waarop de veroordeling onherroepelijk is geworden. Indien de tenuitvoerlegging van de sanctie pas later heeft plaatsgevonden, vangt de termijn aan op de dag waarop de sanctie volledig ten uitvoer is gelegd (zie B1/4.4.1).     
### 3  

####Programma’s van particuliere organisaties

### 3.1  

####Inleiding

Buitenlandse jongeren kunnen – onder bepaalde voorwaarden en onder verantwoordelijkheid van een hiertoe aangewezen organisatie – als deelnemer aan een cultureel uitwisselingsprogramma tijdelijk in Nederland verblijven om kennis te maken met de Nederlandse samenleving en cultuur. De particuliere uitwisselingsorganisatie moet kunnen bevestigen dat het programma daadwerkelijk tweezijdig werkt (zie B7/1.1). Instellingen die culturele uitwisselingsprogramma’s organiseren, kunnen onder voorwaarden op hun verzoek op een (centraal bij te houden) lijst van de IND worden geplaatst, waarna aanvragen van de aangewezen organisaties om verblijf ten behoeve van deelnemers aan hun programma’s kunnen worden behandeld zoals hierna omschreven onder B7/3.8. Elke uitwisselingsorganisatie die bij de IND verzoekt op de bedoelde lijst te worden geplaatst, wordt getoetst op overeenstemming van het geboden programma met het hier geschetste beleid. Bovendien kan de organisatie worden getoetst op solvabiliteit. De organisatie ondertekent per toe te laten jongere de garantverklaring (zie [bijlage 11 VV](../../../../../ministeriele-regeling/voorschrift/vreemdelingen/2000/BWBR0012002/README.md)). Organisaties die op de hierbovengenoemde lijst van de IND voorkomen, kunnen tussentijds worden gecontroleerd op het nog steeds voldoen aan, respectievelijk het nakomen van alle voorwaarden.    
### 3.2  

####Aard van het verblijf

De deelnemer aan een cultureel uitwisselingsprogramma van een aangewezen organisatie wordt geplaatst in een gastgezin van de organisatie onder volledige verantwoordelijkheid van die organisatie. De deelnemer maakt kennis met de Nederlandse samenleving en cultuur via het verblijf in het gastgezin, deelname aan activiteiten van de organisatie, en via het volgen van onderwijs. Eventueel te verrichten vrijwilligerswerk is uitsluitend toegestaan indien hiervoor een TWV is verleend. Indien een jongere met de Canadese, Australische of Nieuw-Zeelandse nationaliteit ook voldoet aan alle in B7/3.3 genoemde voorwaarden, dan prevaleert de voor de jongere meest gunstige regeling.    
### 3.3  

####Voorwaarden voor deelname

De aanvraag wordt afgewezen indien de vreemdeling: 

– de feitelijke zorg of zorgplicht heeft voor afhankelijke gezinsleden;  

– geen antecedentenverklaring (zie [bijlage 12 VV](../../../../../ministeriele-regeling/voorschrift/vreemdelingen/2000/BWBR0012002/README.md)) ondertekent;  

– weigert medewerking te verlenen aan onderzoek naar TBC van de ademhalingsorganen of behandeling ervan (zie [artikel 3.79 Vb](../../../../../AMvB/vreemdelingenbesluit/2000/BWBR0011825/README.md) en B1/4.5), voorzover die medewerking gelet op de nationaliteit mag worden verlangd;  

– geen verklaring inzake burgerlijke staat (zie [bijlage 13](../../../../../ministeriele-regeling/voorschrift/vreemdelingen/2000/BWBR0012002/README.md) en 13a VV) ondertekent.    De aanvraag wordt niet afgewezen indien de vreemdeling niet beschikt over voldoende middelen van bestaan, tenzij de vreemdeling ten laste komt van de algemene middelen.     
### 3.4  

####Beperking

De verblijfsvergunning wordt verleend onder de beperking ‘verblijf in het kader van uitwisselingsprogramma van … (naam uitwisselingsorganisatie)’.    
### 3.5  

####Arbeidsmarktaantekening

Op de verblijfsvergunning wordt aangetekend: ‘Arbeid niet toegestaan’.    
### 3.6  

####Voorschrift

Omdat door de uitwisselingsorganisatie een ondertekende garantverklaring (zie [bijlage 11 VV](../../../../../ministeriele-regeling/voorschrift/vreemdelingen/2000/BWBR0012002/README.md)) is overlegd, wordt geen apart voorschrift tot het sluiten van een ziektekostenverzekering aan de vergunning verbonden.    
### 3.7  

####Verandering van gastgezin

Omdat niet het gastgezin maar de organisatie gedurende het verblijf voor de jongere garant staat, wordt aan de beperking waaronder de verblijfsvergunning wordt verleend geen met name genoemd gastgezin gekoppeld en is wijziging van gastgezin derhalve mogelijk zolang daarmee het verblijfsdoel niet verandert. Wel dient de verantwoordelijke uitwisselingsorganisatie de wijziging per – vormvrije – brief te melden bij de betreffende Korpschef alsmede aan de IND, en daarbij te bevestigen dat de jongere nog steeds onder volledige verantwoordelijkheid van de organisatie aan het uitwisselingsprogramma deelneemt.    
### 3.8  

####Verplichte en onverplichte mvv en verkorte aanvraagprocedure

Indien een uitwisselingsorganisatie voorkomt op de lijst bedoeld in B7/3.1, kan de zogenoemde verkorte mvv-procedure worden gevolgd zoals omschreven in B1/1.5. De organisatie staat er voor garant dat wordt voldaan aan de overige onder B7/3.3 genoemde voorwaarden. De authenticiteit van de voor dit verblijfsdoel benodigde buitenlandse documenten wordt door de Nederlandse diplomatieke of consulaire vertegenwoordiging gecontroleerd alvorens tot afgifte van de mvv kan worden overgegaan. Ook ten behoeve van jongeren die wegens hun nationaliteit niet behoeven te beschikken over een geldige mvv, kan van deze mogelijkheid gebruik worden gemaakt, zodat in een eerder stadium duidelijk wordt of de jongere voor het beoogde verblijf in aanmerking komt. Indien niet aan de voorwaarden wordt voldaan, volstaat de Nederlandse diplomatieke of consulaire vertegenwoordiging met de mededeling aan de jongere dat hem wegens het niet voldoen aan de voorwaarden in Nederland geen positieve verklaring zal kunnen worden verstrekt voor het gevraagde doel.     
### 4  

####Programma’s met Canada, Australië en Nieuw-Zeeland

### 4.1  

####Inleiding

Nederland heeft met Canada (Working Holiday Program), Australië en Nieuw-Zeeland (Working Holiday Scheme) afspraken gemaakt op grond waarvan jongeren die de nationaliteit van één van die landen bezitten via een zogenoemde betaalde werkvakantie kennis kunnen maken met de cultuur van de Nederlandse samenleving. Deze mogelijkheid bestaat ingevolge de gemaakte afspraken ook voor Nederlandse jongeren in de genoemde landen. Deelnemers aan het Working Holiday Program of het Working Holiday Scheme hoeven geen student te zijn (geweest). Dit betekent dat jongeren die de nationaliteit bezitten van Canada, Australië of Nieuw-Zeeland niet alleen indien zij via een organisatie een uitwisselingsprogramma volgen, maar ook indien zij individueel reizen een beroep op de regeling kunnen doen. Om in de kosten van hun verblijf te voorzien is het deze jongeren toegestaan betaalde arbeid te verrichten. Het mogen werken vormt echter niet het verblijfsdoel, maar is slechts een middel om het verblijf te kunnen financieren. Een arbeidsovereenkomst mag echter wel een langere periode omvatten en ook een open einde hebben.    
### 4.2  

####Aard van het verblijf en de werkzaamheden

In het kader van het Working Holiday Program en het Working Holiday Scheme worden verschillende programma’s aangeboden door verschillende organisaties. De jongere is niet verplicht hier gebruik van te maken. Indien niet uitdrukkelijk met een eventuele uitwisselingsorganisatie anders is overeengekomen, is de jongere gedurende zijn verblijf volledig zelf verantwoordelijk en aansprakelijk. Indien de jongere – rekening houdend met de kosten van zijn terugreis – niet meer beschikt over voldoende middelen van bestaan en hij niet binnen zes weken over betaald werk kan beschikken, dient hij Nederland te verlaten.    
### 4.3  

####Verblijf voor Working Holiday Program en Working Holiday Scheme

De aanvraag wordt afgewezen indien de vreemdeling: 

– 31 jaar of ouder is;  

– geen antecedentenverklaring ondertekent;  

– geen retourticket bezit, dan wel de middelen hiervoor;  

– ten laste komt van de algemene middelen.      
### 4.4  

####Beperking

De verblijfsvergunning wordt verleend onder de beperking ‘verblijf in het kader van … (naam van het relevante uitwisselingsprogramma)’.    
### 4.5  

####Arbeidsmarktaantekening

Op de verblijfsvergunning wordt aangetekend: ‘Arbeid vrij toegestaan. TWV niet vereist’.    
### 4.6  

####Voorschriften

Aan de verblijfsvergunning wordt als voorschrift verbonden het aantonen voldoende verzekerd te zijn tegen ziektekosten met inbegrip van de kosten verbonden aan opname en verpleging in een sanatorium of een psychiatrische inrichting. In het geval van een uitnodigende instelling kan aan dit voorschrift ook worden voldaan door middel van ondertekening van een garantverklaring door die instelling (zie [bijlage 11 VV](../../../../../ministeriele-regeling/voorschrift/vreemdelingen/2000/BWBR0012002/README.md)).    
### 4.7  

####Wijziging van verblijfplaats

De vreemdeling is in beginsel vrij in de keuze van zijn verblijfplaats in Nederland. Met het oog op het toezicht op vreemdelingen dient hij een wijziging te melden bij de Korpschef. In het geval van een uitnodigende instelling is die instelling verantwoordelijk voor de schriftelijke melding.    
### 4.8  

####Onverplichte mvv

Hoewel het bij het Working Holiday Program en het Working Holiday Scheme om nationaliteiten gaat, waar geen verplichting geldt te beschikken over een geldige mvv, is in het belang van de jongeren de afspraak gemaakt dat de jongeren die op basis van deze uitwisselingsafspraken in Nederland willen verblijven een mvv kunnen aanvragen. De jongere heeft aldus eerder duidelijkheid of hem verblijf kan worden verleend. Om zoveel mogelijk jongeren de gelegenheid te bieden van het programma gebruik te maken (onder wie dus ook de jongeren bij wie pas tijdens een rondreis door Europa de wens hiertoe ontstaat) is de afspraak gemaakt dat aanvragen tot het verlenen van een mvv door jongeren die aan deze uitwisselingsprogramma’s wensen deel te nemen bij iedere Nederlandse diplomatieke en consulaire vertegenwoordiging kunnen worden ingediend. Visa (zoals een onverplichte mvv) worden op grond van [artikel 3 Rijksbesluit op de consulaire tarieven](../../../../../rijksKB/rijksbesluit/op/de/consulaire/tarieven/BWBR0015918/README.md), bezien in samenhang met [artikel 3a, tweede lid, onder b en c, Regeling op de consulaire tarieven](../../../../../ministeriele-regeling/regeling/op/de/consulaire/tarieven/BWBR0016097/README.md), kosteloos verleend aan de jongeren die op basis van deze uitwisselingsafspraken naar Nederland komen. Indien ten behoeve van de jongere een mvv in het kader van het Working Holiday Program of het Working Holiday Scheme is afgegeven, meldt deze zich ingevolge [artikel 4.47](../../../../../AMvB/vreemdelingenbesluit/2000/BWBR0011825/README.md) dan wel [4.49 Vb](../../../../../AMvB/vreemdelingenbesluit/2000/BWBR0011825/README.md) binnen drie dagen na binnenkomst in Nederland bij de Korpschef. Ingevolge het bepaalde in [artikel 3.33a, eerste lid, VV](../../../../../ministeriele-regeling/voorschrift/vreemdelingen/2000/BWBR0012002/README.md), dient de jongere vervolgens bij IND een aanvraag tot verlening van een verblijfsvergunning regulier voor bepaalde tijd in. De IND verstrekt in deze situatie het bescheid rechtmatig verblijf aan de jongere (zie [bijlage 7g VV](../../../../../ministeriele-regeling/voorschrift/vreemdelingen/2000/BWBR0012002/README.md)). Op het bescheid rechtmatig verblijf wordt vermeld dat het verrichten van arbeid is toegestaan en dat een TWV niet is vereist.    
### 4.9  

####Indiening aanvraag verblijfsvergunning in land van herkomst

In [artikel 3.33a VV](../../../../../ministeriele-regeling/voorschrift/vreemdelingen/2000/BWBR0012002/README.md) is de plaats van indiening van de aanvraag, als bedoeld in [artikel 14 Vw](../../../../../wet/vreemdelingenwet/2000/BWBR0011823/README.md), nader uitgewerkt. Voor Australische, Canadese en Nieuw-Zeelandse jongeren is een uitzondering gemaakt op de hoofdregel dat de aanvraag tot het verlenen van een verblijfsvergunning regulier voor bepaalde tijd moet worden ingediend op een bij ministeriële regeling aan te wijzen plaats. Zij kunnen ingevolge het bepaalde in het derde lid van [artikel 3.101 Vb](../../../../../AMvB/vreemdelingenbesluit/2000/BWBR0011825/README.md) de aanvraag tot het verlenen van de verblijfsvergunning voor bepaalde tijd tevens indienen bij de diplomatieke of consulaire vertegenwoordigingen van Nederland in het land waarvan zij de nationaliteit bezitten. Indien de Minister van BuZa (het hoofd van de Visadienst) oordeelt dat aan de voorwaarden voor verlening van een mvv is voldaan, geven de diplomatieke of consulaire vertegenwoordigingen een mvv af. De aanvraag tot het verlenen van een verblijfsvergunning, in dit kader, voorzien van alle relevante stukken en informatie, wordt door de diplomatieke of consulaire vertegenwoordiging direct doorgezonden naar de IND, ter bespoediging van de procedure in Nederland. De vreemdeling meldt zich binnen drie dagen na aankomst in Nederland bij de Korpschef van het regionale politiekorps, waarin de gemeente is gelegen waar hij woon- of verblijfplaats wenst te houden (zie [artikel 4.47 Vb](../../../../../AMvB/vreemdelingenbesluit/2000/BWBR0011825/README.md) dan wel [artikel 4.49 Vb](../../../../../AMvB/vreemdelingenbesluit/2000/BWBR0011825/README.md)). Vervolgens vervoegt de vreemdeling zich bij de IND ter voldoening van de verschuldigde leges. Voor de leges voor de verblijfsvergunning voor betaalde werkvakanties geldt een bijzonder, verlaagd tarief ( zie [artikel 3.34a, onder b, VV](../../../../../ministeriele-regeling/voorschrift/vreemdelingen/2000/BWBR0012002/README.md)). De IND verschaft de vreemdeling die in afwachting is van de beslissing op de aanvraag het bescheid rechtmatig verblijf, met daarop de aantekening dat het de vreemdeling is toegestaan arbeid te verrichten.     
### 5  

####Europees Vrijwilligerswerk

### 5.1  

####Inleiding

Nederland heeft zich in Europees verband gecommitteerd aan de uitvoering van het uitwisselingsprogramma “Youth in Action”, waarvan het Europees Vrijwilligerswerk (EVS) deel uitmaakt. In het kader van het EVS kunnen jongeren – waaronder jongeren afkomstig van buiten de EU – een aantal maanden vrijwilligerswerk doen in Nederland. Het Nationaal Agentschap voor het EVS is ondergebracht bij het Nederlands Jeugd Instituut (NJi).De jongeren doen vrijwilligerswerk in Nederland in lokale organisaties, de zogenaamde gastorganisaties. Deze organisaties worden door het NJi geaccrediteerd. Dit houdt in dat het NJi de organisatie en de inhoud van het geboden vrijwilligerswerk beoordeelt. Ook wordt bij de beoordeling betrokken of de organisatie in staat is de jongeren goed te begeleiden en de praktische zaken te regelen, zoals huisvesting, voeding en vervoer. Het Nederlands Jeugdinstituut is opgenomen in de lijst met uitwisselingsorganisaties.    
### 5.2  

####Aard van het verblijf en de werkzaamheden

De vreemdeling die in het kader van het EVS programma in Nederland verblijft, is in beginsel vrij in de keuze van zijn verblijfplaats. De gastorganisatie blijft echter volledig verantwoordelijk voor de deelnemer. In het kader van het actieprogramma van de Europese Unie is hij bovendien vrijgesteld van de eis van een tewerkstellingsvergunning.    
### 5.3  

####Voorwaarden voor deelname

De aanvraag wordt afgewezen indien: 

* de vreemdeling jonger is dan 18 of ouder is dan 30 jaar;  

* de vreemdeling eerder rechtmatig verblijf heeft gehad als bedoeld in [artikel 8, onder a tot en met e, dan wel l van de Vreemdelingenwet](../../../../../wet/vreemdelingenwet/2000/BWBR0011823/README.md);  

* het vertrek van de vreemdeling naar het oordeel van Onze Minister redelijkerwijs niet is gewaarborgd;  

* bij de aanvraag door de gastorganisatie de Bijlage garantverklaring uitwisselingsorganisatie niet is ondertekend;  

* bij de aanvraag geen brief is overgelegd van het Nederlandse Jeugdinstituut, waaruit blijkt dat de uitwisselingsorganisatie die namens de vreemdeling een aanvraag indient is geaccrediteerd voor deelname aan het EVS programma;  

* de vreemdeling ten laste komt van de algemene middelen.   De aanvraag wordt niet afgewezen indien de vreemdeling gehuwd is of de zorg heeft voor kinderen. De aanvraag wordt evenmin afgewezen indien de vreemdeling niet in een gastgezin verblijft.    
### 5.4  

####Beperking

De verblijfsvergunning wordt verleend op grond van [artikel 3.4, derde lid van het Vb](../../../../../AMvB/vreemdelingenbesluit/2000/BWBR0011825/README.md) met de beperking ‘conform beschikking Minister’, voor de duur van maximaal één jaar. De geldigheidsduur van deze vergunning wordt na een jaar niet verlengd.    
### 5.5  

####Arbeidsmarktaantekening

Op de verblijfsvergunning wordt aangetekend: ‘TWV niet vereist. Andere arbeid niet toegestaan’.    
### 5.6  

####Voorschrift

Omdat door de uitwisselingsorganisatie een ondertekende garantverklaring is overgelegd, wordt geen apart voorschrift tot het sluiten van een ziektekostenverzekering aan de vergunning verbonden.    
### 5.7  

####Wijziging van verblijfplaats

De vreemdeling is in beginsel vrij in de keuze van zijn verblijfplaats. Met het oog op toezicht op vreemdelingen dient een wijziging van verblijfplaats gemeld te worden bij de IND. De uitnodigende instelling is verantwoordelijk voor de schriftelijke melding.      
### 8  

####Medische behandeling

### 1  

####Medische behandeling en medische noodsituatie algemeen

### 1.1  

####Inleiding

Een verblijfsvergunning regulier voor bepaalde tijd kan worden verleend aan vreemdelingen die in Nederland een medische behandeling wensen te ondergaan. [Artikel 3.5 Vb](../../../../../AMvB/vreemdelingenbesluit/2000/BWBR0011825/README.md) bepaalt dat het hier gaat om een verblijfsrecht van tijdelijke aard. 
###Verhouding Vw, Vb, Vc

[Artikel 3.46 Vb](../../../../../AMvB/vreemdelingenbesluit/2000/BWBR0011825/README.md) geeft het kader waarbinnen aan deze vreemdeling een verblijfsvergunning kan worden verleend. Dit artikel bevat algemeen verbindende voorschriften. Indien niet wordt voldaan aan de cumulatieve voorwaarden van artikel 3.46 Vb, wordt de verblijfsvergunning niet verleend.     
### 2  

####Medische behandeling

### 2.1  

####Voorwaarden voor verblijf medische behandeling

Op grond van [artikel 3.46, eerste lid, Vb](../../../../../AMvB/vreemdelingenbesluit/2000/BWBR0011825/README.md), moet aan drie cumulatieve voorwaarden zijn voldaan alvorens voor dit doel verblijf wordt toegestaan: 

a. Nederland dient naar het oordeel van de Minister het meest aangewezen land te zijn voor de medische behandeling;  

b. het dient te gaan om een noodzakelijke medische behandeling; en  

c. de financiering van de medische behandeling dient deugdelijk geregeld te zijn.   Naast deze voorwaarden zijn de algemene voorwaarden van [artikel 16 Vw](../../../../../wet/vreemdelingenwet/2000/BWBR0011823/README.md) van toepassing (zie B1/4). Op grond van [artikel 3.46, derde lid, Vb](../../../../../AMvB/vreemdelingenbesluit/2000/BWBR0011825/README.md) wordt de aanvraag niet afgewezen op grond van [artikel 16, eerste lid, onder a en c, Vw](../../../../../wet/vreemdelingenwet/2000/BWBR0011823/README.md) en op de grond dat de financiering van de medische behandeling niet deugdelijk is geregeld, indien ten minste een jaar direct voorafgaande aan de aanvraag tegen de uitzetting beletselen hebben bestaan als bedoeld in [artikel 64 Vw](../../../../../wet/vreemdelingenwet/2000/BWBR0011823/README.md) (zie B8/2.1.1). 
### *Ad a. Nederland dient naar het oordeel van de Minister het meest aangewezen land te zijn voor de medische behandeling* 

Voor deze beoordeling is slechts van belang of de vreemdeling voldoet aan alle voorwaarden die genoemd worden in één van de onder 1 tot 7 genoemde situaties. 
###Situaties waarin Nederland het meest aangewezen land is voor het ondergaan van de medische behandeling

1. de situatie waarin: Nederland internationaal gezien een bijzonder specialisme heeft voor de medisch noodzakelijke behandeling van de betreffende aandoening. Alleen indien de vreemdeling de bijzonderheid van het specialisme met een medische verklaring heeft aangetoond, wordt aan het BMA advies gevraagd.  

2. de situatie waarin de vreemdeling: 

a. zich ten minste vijf jaar al dan niet rechtmatig in Nederland bevindt; en  

b. er sprake is van medische klachten waarvan de behandeling niet in het land van herkomst, of een ander land waar betrokkene naar kan vertrekken, kan plaatsvinden; en  

c. stopzetting van de behandeling een medische noodsituatie zou veroorzaken; en  

d. de medische behandeling voor die klachten reeds ten minste één jaar plaatsvindt.   De vraag of de medische behandeling voor die klachten naar verwachting langer dan één jaar zal duren, is hier niet relevant. Het verblijf in Nederland wordt door de vreemdeling aangetoond met objectieve bescheiden, niet zijnde getuigenverklaringen. Het moment van aanvang van de medische behandeling wordt aangetoond door de vreemdeling, hiernaar wordt geen onderzoek verricht door het BMA. Onder *medische noodsituatie* wordt verstaan: die situatie waarbij betrokkene lijdt aan een stoornis, waarvan op basis van de huidige medisch-wetenschappelijke inzichten vast staat dat het achterwege blijven van behandeling op korte termijn zal leiden tot overlijden, invaliditeit of een andere vorm van ernstige geestelijke of lichamelijke schade. Onder “op korte termijn” wordt verstaan binnen een termijn van drie maanden.  

3. de situatie waarin: 

a. de vreemdeling zich in Nederland bevindt; en  

b. er sprake is van medische klachten waarvan de behandeling niet kan plaatsvinden in het land van herkomst of ander land waarheen betrokkene zich kan verwijderen; en  

c. stopzetting van de medische behandeling een medische noodsituatie zal doen ontstaan; en  

d. de medische behandeling ter voorkoming van het ontstaan van deze medische noodsituatie naar verwachting langer dan één jaar zal duren.   Indien de medische behandeling ter voorkoming van deze noodsituatie één jaar of korter zal duren, wordt geen verblijfsvergunning verleend, maar wordt geconcludeerd dat uitzetting op grond van [artikel 64 Vw](../../../../../wet/vreemdelingenwet/2000/BWBR0011823/README.md) achterwege blijft (zie [A4/7](../../../../../circulaire/vreemdelingencirculaire/2000/(a)/BWBR0012287/README.md)). Het begrip *medische noodsituatie* is omschreven hierboven onder situatie 2.  

4. de situatie waarin de vreemdeling: 

a. langdurig in Nederland verblijft op grond van [artikel 8, onder a tot en met e, dan wel l, Vw](../../../../../wet/vreemdelingenwet/2000/BWBR0011823/README.md); en  

b. hier te lande een medisch noodzakelijke behandeling ondergaat (ongeacht hoe lang de behandeling plaatsvindt).   Onder langdurig verblijf wordt hier verstaan verblijf voor een periode van ten minste vijf jaar, waarbij onderbrekingen in het verblijfsrecht van minder dan een half jaar niet worden tegengeworpen.  

5. de situatie dat de vreemdeling: 

a. medisch gezien op mantelzorg is aangewezen; en  

b. is aangetoond dat geen gezins- of familieleden van de vreemdeling in het land van herkomst verblijven die in staat kunnen worden geacht deze zorg op zich te nemen; en  

c. er gezins- of familieleden hier te lande verblijven op grond van [artikel 8, onder a tot en met e, dan wel l, Vw](../../../../../wet/vreemdelingenwet/2000/BWBR0011823/README.md) of Nederlander zijn, die de medisch noodzakelijke mantelzorg verlenen.   Zie voor begripsbepaling en bewijslast mantelzorg B8/5.  

6. de situatie waarin: 

a. het verlenen van specialistische prenatale zorg aan een zwangere vreemdelinge medisch noodzakelijk is; en  

b. er sprake is van een naar internationaal privaatrecht geldig huwelijk of een geregistreerd partnerschap met een Nederlander dan wel met een vreemdeling die hier te lande verblijft op grond van [artikel 8, onder a tot en met e, dan wel l, Vw](../../../../../wet/vreemdelingenwet/2000/BWBR0011823/README.md). Het huwelijk of het geregistreerde partnerschap moet zijn ingeschreven in de GBA (zie B2/2.8). Het bestaan van een naar internationaal privaatrecht geldig huwelijk wordt in beginsel aangetoond met gelegaliseerde officiële bescheiden (zie B2/2.3 en B2/8).    

7. de situatie waarin: 

a. het verlenen van specialistische prenatale zorg aan een zwangere vreemdelinge medisch noodzakelijk is; en  

b. de vreemdelinge hier te lande woonachtig is en een duurzame en exclusieve relatie (in de zin van B2/4.2) heeft met een Nederlander dan wel met een vreemdeling die hier te lande verblijft op grond van [artikel 8, onder a tot en met e, dan wel l, Vw](../../../../../wet/vreemdelingenwet/2000/BWBR0011823/README.md). Deze Nederlander of vreemdeling dient het kind te hebben erkend op grond van Nederlands (internationaal privaat-)recht ([artikelen 1:2 BW](../../../../../wet/burgerlijk/wetboek/boek/1/BWBR0002656/README.md) juncto [1:203 BW](../../../../../wet/burgerlijk/wetboek/boek/1/BWBR0002656/README.md)). Tenzij de erkenning naar vreemd recht is geschied, wordt de erkenning aangetoond met een akte van erkenning, opgemaakt door een ambtenaar van de burgerlijke stand of met een notariële akte van erkenning. Als de erkenning naar vreemd recht is geschied, wordt deze aangetoond met bewijsstukken betreffende de staat van personen. B2/8 is in dat geval van toepassing.     Als de vreemdeling niet behoort tot een van de bovengenoemde categorieën, wordt Nederland niet aangemerkt als het meest aangewezen land, tenzij sprake is van bijzondere omstandigheden, zoals bedoeld in [artikel 4:84 Awb](../../../../../wet/algemene/wet/bestuursrecht/BWBR0005537/README.md), waardoor toepassing van deze beleidsregel voor één of meer belanghebbenden gevolgen zou hebben die wegens bijzondere individuele omstandigheden onevenredig zijn in verhouding met de met de beleidsregel te dienen doelen. Bij deze bijzondere omstandigheden dient met nadruk niet te worden gedacht aan omstandigheden die de feitelijke toegankelijkheid van de zorg betreffen (zie B8/3.4). Voorts wordt geen betekenis toegekend aan de oorzaak van de medische problematiek, voorzover deze asielgerelateerd is. 
###Advies BMA

Ter beoordeling van de vraag of Nederland conform één van bovengenoemde situaties als het meest aangewezen land wordt aangemerkt, wordt advies ingewonnen van het BMA. De medisch adviseur doet evenwel geen uitspraken omtrent de vraag of Nederland het meest aangewezen land is voor het ondergaan van een bepaalde medische behandeling. Daarbij kunnen immers ook niet-medische factoren van belang zijn. Evenmin kan de medisch adviseur uitspraken doen omtrent andere niet- medische (bijvoorbeeld sociaal-psychologische) aangelegenheden. De procedure voor het inwinnen van advies bij het BMA wordt beschreven in B8/3). 
###Terugkeervisum

Vreemdelingen die – tijdens de procedure inzake de verlening van een verblijfsvergunning voor het ondergaan van medische behandeling – een aanvraag indienen tot het verlenen van een terugkeervisum (zie [A2/4.3.3.2](../../../../../circulaire/vreemdelingencirculaire/2000/(a)/BWBR0012287/README.md)) voor een bezoek aan het land van herkomst met een langere duur dan één maand, komen niet in aanmerking voor een verblijfsvergunning regulier onder de beperking ‘medische behandeling’ in verband met een medische noodsituatie. De vreemdeling geeft immers, met het indienen van een aanvraag tot het verlenen van een terugkeervisum, te kennen dat een (tijdelijke) terugkeer naar het land van herkomst niet zal leiden tot een medische noodsituatie op korte termijn. In deze gevallen wordt geen advies ingewonnen bij het BMA. 
###Ad b. Noodzakelijke medische behandeling

Ter beoordeling van de vraag of de medische behandeling noodzakelijk is, wordt advies ingewonnen van het BMA. 
###Ad c. Deugdelijke financiering van de medische behandeling

De financiering van de medische behandeling dient deugdelijk te zijn geregeld. Hiertoe moet worden aangetoond dat een toereikende ziektekostenverzekering is afgesloten. Een ziektekostenverzekering die uit de publieke middelen wordt betaald of waarvan de premie wordt voldaan uit een uitkering die ten laste komt van de publieke middelen, wordt niet als toereikend aangemerkt. Bij onvoldoende financiële zekerheid wordt de aanvraag om een verblijfsvergunning afgewezen. Overeenkomstig [artikel 3.46, derde lid Vb](../../../../../AMvB/vreemdelingenbesluit/2000/BWBR0011825/README.md), wordt de aanvraag niet afgewezen op de grond dat de financiering van de medische behandeling niet deugdelijk is geregeld, indien ten minste een jaar direct voorafgaande aan de aanvraag tegen de uitzetting beletselen hebben bestaan als bedoeld in [artikel 64 van de Vw](../../../../../wet/vreemdelingenwet/2000/BWBR0011823/README.md). 
###Algemene voorwaarden van [artikel 16 Vw](../../../../../wet/vreemdelingenwet/2000/BWBR0011823/README.md)

De vreemdeling moet voldoen aan alle algemene toelatingsvoorwaarden van [artikel 16 Vw](../../../../../wet/vreemdelingenwet/2000/BWBR0011823/README.md), tenzij in [artikel 3.46 Vb](../../../../../AMvB/vreemdelingenbesluit/2000/BWBR0011825/README.md) en hieronder anders is vermeld. 
### *Paspoortvereiste* 

Voor wat betreft het vereiste in het bezit te zijn van een geldig document voor grensoverschrijding is [artikel 16, onder b, Vw](../../../../../wet/vreemdelingenwet/2000/BWBR0011823/README.md) juncto [artikel 3.72 Vb](../../../../../AMvB/vreemdelingenbesluit/2000/BWBR0011825/README.md) van toepassing. Blijkens de nota van toelichting bij laatstgenoemd artikel, vormt het ondergaan van een medische behandeling in Nederland in het algemeen onvoldoende aanleiding om vrijstelling van het paspoortvereiste te verlenen, aangezien het enkel ondergaan van een medische behandeling de vreemdeling in het algemeen niet belet om zich tot zijn ambassade of consulaat te wenden (Stb 2000 497). De vreemdeling dient genoegzaam aan te tonen dat het voor hem persoonlijk niet mogelijk is in het bezit gesteld te worden van een geldig document voor grensoverschrijding (zie in dit verband tevens B1/4.2 Vc). Gelet hierop kan slechts in geval van zeer bijzondere individuele omstandigheden vrijstelling worden verleend van het hier bedoelde vereiste. In ieder geval is er sprake van zeer bijzondere individuele omstandigheden zoals hier bedoeld als aan onderstaande voorwaarden is voldaan: 

* er bestaat voldoende inzicht in de identiteit en nationaliteit van de vreemdeling. De identiteit en nationaliteit worden door de autoriteiten van het land waarvan de vreemdeling onderdaan niet betwist; en  

* er is aangetoond dat de enige mogelijkheid voor de afgifte of verlenging van een geldig document voor grensoverschrijding vereist is dat de vreemdeling in persoon terugkeert naar het land van herkomst; en  

* stopzetting van de medische behandeling op korte termijn een medische noodsituatie zal doen ontstaan; en  

* de medische behandeling van de betreffende medische klachten niet kan plaatsvinden in het land van herkomst.   
###Mvv-vereiste

[Artikel 16, eerste lid, onder a Vw](../../../../../wet/vreemdelingenwet/2000/BWBR0011823/README.md) is van toepassing op aanvragen om een verblijfsvergunning regulier bepaalde tijd voor het ondergaan van medische behandeling. In de volgende gevallen wordt aan de vreemdeling vrijstelling van het mvv-vereiste verleend: 

* in de gevallen genoemd in paragraaf B1/4.1.1 Vc, of  

* indien ten minste een jaar direct voorafgaande aan de aanvraag tegen de uitzetting beletselen hebben bestaan als bedoeld in [artikel 64 Vw](../../../../../wet/vreemdelingenwet/2000/BWBR0011823/README.md).   
###Middelenvereiste

[Artikel 16, eerste lid, onder c, Vw](../../../../../wet/vreemdelingenwet/2000/BWBR0011823/README.md) is van toepassing op aanvragen om een verblijfsvergunning regulier bepaalde tijd onder de beperking ‘medische behandeling’. De vreemdeling moet beschikken over voldoende middelen van bestaan voor de kosten van het levensonderhoud gedurende het voorgenomen verblijf in Nederland. Hiertoe moet de vreemdeling aantonen dat de kosten die verbonden zijn aan het verblijf van de vreemdeling in Nederland in verband met de medische behandeling niet met openbare middelen worden gefinancierd. De middelen dienen toereikend te zijn voor de gehele periode waarvoor de verblijfsvergunning wordt verleend. De vreemdeling moet beschikken over het normbedrag als bedoeld in [artikel 3.19, eerste lid, VV](../../../../../ministeriele-regeling/voorschrift/vreemdelingen/2000/BWBR0012002/README.md). Indien de eigen financiële middelen van de vreemdeling ontoereikend zijn, kan het verblijf slechts worden toegestaan wanneer een familielid of een andere relatie in de kosten van het levensonderhoud voorziet. Het familielid of een andere relatie dient aantoonbaar te beschikken over voldoende, zelfstandig verworven middelen van bestaan voor zichzelf (en zijn gezin) en voor de kosten van het levensonderhoud van de vreemdeling voor de duur van het voorgenomen verblijf van de vreemdeling in Nederland. Onder voldoende middelen van bestaan wordt verstaan een inkomen, dat tenminste gelijk is aan het toepasselijke normbedrag als bedoeld in [artikel 3.19, eerste lid, VV](../../../../../ministeriele-regeling/voorschrift/vreemdelingen/2000/BWBR0012002/README.md). Tevens dient het familielid of een andere relatie zich schriftelijk garant te stellen voor de door de vreemdeling te maken kosten. Vrijstelling van het middelenvereiste wordt verleend indien ten minste een jaar direct voorafgaande aan de aanvraag tegen de uitzetting beletselen hebben bestaan als bedoeld in [artikel 64 van de Vw](../../../../../wet/vreemdelingenwet/2000/BWBR0011823/README.md).   
### 2.1.1  

#### *Een jaar direct voorafgaande aan de aanvraag* 

Met een jaar direct voorafgaande aan de aanvraag, zoals bedoeld in [artikel 3.46, derde lid, Vb](../../../../../AMvB/vreemdelingenbesluit/2000/BWBR0011825/README.md), wordt bedoeld dat sprake moet zijn van één aaneengesloten jaar uitstel van vertrek op grond van [artikel 64 Vw](../../../../../wet/vreemdelingenwet/2000/BWBR0011823/README.md) direct voordat de aanvraag om een verblijfsvergunning regulier bepaalde tijd onder de beperking ‘medische behandeling’ wordt ingediend. 
###Tijdig ingediende aanvraag

Het bovenstaande impliceert dat de vreemdeling de aanvraag tijdig moet indienen, anders is namelijk geen sprake meer van een jaar uitstel van vertrek op grond van [artikel 64 Vw](../../../../../wet/vreemdelingenwet/2000/BWBR0011823/README.md) direct voorafgaande aan de aanvraag. In het geval de vreemdeling de aanvraag in persoon bij de IND indient in de periode tussen 28 dagen vóór het eindigen van het jaar rechtmatig verblijf op grond van [artikel 64 Vw](../../../../../wet/vreemdelingenwet/2000/BWBR0011823/README.md) en 28 dagen nadat het jaar rechtmatig verblijf op grond van artikel 64 Vw is geëindigd, wordt de aanvraag als tijdig beschouwd, ook al voldoet de vreemdeling formeel gezien nog niet of niet langer aan de voorwaarde van één jaar uitstel van vertrek op grond van artikel 64 Vw direct voorafgaande aan de aanvraag (zie in dit verband ook *ingangsdatum van de verblijfsvergunning*). Een aanvraag zoals hier bedoeld ingediend buiten bovengenoemde periode wordt niet als tijdig aangemerkt. 
###Niet-toerekenbaar te laat

Indien de aanvraag wordt ingediend nadat het rechtmatig verblijf op grond van [artikel 64 Vw](../../../../../wet/vreemdelingenwet/2000/BWBR0011823/README.md) is geëindigd, is toch sprake van een tijdig ingediende aanvraag als de te late indiening van de aanvraag niet aan de vreemdeling is toe te rekenen. In deze gevallen wordt toepassing gegeven aan [artikel 3.46, derde lid, Vb](../../../../../AMvB/vreemdelingenbesluit/2000/BWBR0011825/README.md). De vraag of de te late indiening van de aanvraag aan de vreemdeling is toe te rekenen, wordt van geval tot geval beoordeeld. Daarbij geldt als uitgangspunt dat de vreemdeling zelf de volledige verantwoordelijkheid draagt voor tijdige indiening van de aanvraag. Om die reden zal niet snel sprake zijn van een situatie waardoor te late indiening te wijten is aan omstandigheden die de vreemdeling niet zijn toe te rekenen. Aan de omstandigheid dat de vreemdeling door de overheid er niet op is gewezen dat het rechtmatig verblijf op grond van artikel 64 Vw binnenkort eindigt en dat een aanvraag moet worden ingediend, komt in dit verband geen betekenis toe. Evenmin komt in dit verband betekenis toe aan de omstandigheid dat de vreemdeling zich te kort voor het eindigen van het rechtmatig verblijf op grond van artikel 64 Vw bij de IND meldt voor het maken van een afspraak voor het in persoon indienen van de aanvraag, waardoor het niet langer mogelijk is om tijdig een afspraak in te plannen. Aan het feit dat de vreemdeling tijd nodig heeft om de voor de aanvraag benodigde gegevens en bescheiden te vergaren, zoals een paspoort, komt ook geen betekenis toe. Bij omstandigheden waardoor de te late indiening van de aanvraag niet aan de vreemdeling toe te rekenen zou kunnen zijn, kan bijvoorbeeld worden gedacht aan de situatie dat de vreemdeling kort voor het eindigen van het rechtmatig verblijf op grond van [artikel 64 Vw](../../../../../wet/vreemdelingenwet/2000/BWBR0011823/README.md) met spoed is opgenomen in een ziekenhuis en dat hij hierdoor niet in staat is om de aanvraag tijdig in persoon in te dienen. In dat geval kan geconcludeerd worden dat het onomstotelijk vaststaat dat de te late indiening van de aanvraag niet aan de vreemdeling te wijten is. Wel dient een bewijs van in dit geval een ziekenhuisopname of een ander medisch bewijs overgelegd te worden. 
###Ingangsdatum van de verblijfsvergunning

De verblijfsvergunning wordt, ingevolge [artikel 26, eerste lid, Vw](../../../../../wet/vreemdelingenwet/2000/BWBR0011823/README.md), verleend met ingang van de dag waarop de vreemdeling heeft aangetoond dat hij aan alle voorwaarden voldoet, maar niet eerder dan met ingang van de dag waarop de aanvraag is ontvangen. 

– In het geval de vreemdeling de aanvraag heeft ingediend in de periode tussen 28 dagen vóór het einde van het jaar rechtmatig verblijf op grond van [artikel 64 Vw](../../../../../wet/vreemdelingenwet/2000/BWBR0011823/README.md), zal de verblijfsvergunning niet eerder kunnen worden verleend dan met ingang van de datum waarop de vreemdeling één jaar rechtmatig verblijf op grond van artikel 64 Vw heeft gehad.  

– In het geval de aanvraag is ingediend binnen 28 dagen nadat het jaar rechtmatig verblijf op grond van [artikel 64 Vw](../../../../../wet/vreemdelingenwet/2000/BWBR0011823/README.md) is geëindigd, ontstaat altijd een onderbreking in het verblijfsrecht van de vreemdeling, wat gevolgen heeft voor de opbouw van verblijfsrechten.  

– Ook indien de aanvraag is ingediend voor het einde van het jaar rechtmatig verblijf op grond van [artikel 64 Vw](../../../../../wet/vreemdelingenwet/2000/BWBR0011823/README.md) kan een onderbreking in het verblijfsrecht van de vreemdeling ontstaan als hij pas nadat het rechtmatig verblijf op grond van artikel 64 Vw is geëindigd aantoont aan alle voorwaarden te voldoen.   De voorgaande periode van rechtmatig verblijf op grond van [artikel 8, onder j, Vw](../../../../../wet/vreemdelingenwet/2000/BWBR0011823/README.md), zal, bij onderbreking in het verblijfsrecht van de vreemdeling, niet meetellen voor de periode van drie jaar die nodig is om aanspraak te maken op een verblijfsvergunning onder de beperking ‘voortgezet verblijf’ (zie in dit verband B16/3.2).     
### 2.2  

####Voorwaarden als de vreemdeling de Surinaamse nationaliteit heeft

Voor de vreemdeling van Surinaamse nationaliteit, die op medische indicatie en in het bezit van een daartoe afgegeven visum naar Nederland is gekomen, is [artikel 3.47 Vb](../../../../../AMvB/vreemdelingenbesluit/2000/BWBR0011825/README.md) en de Overeenkomst Nederland-Suriname 1981 (Trb 1981, 35) van toepassing (zie B11/16 Vc).     
### 3  

####Medisch advies

### 3.1  

####Bewijslast medische omstandigheden

Als de vreemdeling zich in het kader van een toelatingsprocedure beroept op medische gronden kan de medisch adviseur van het BMA van de IND worden ingeschakeld. Het beroep op medische gronden moet de vreemdeling onderbouwen met: 

– Een gedagtekend, ondertekend schriftelijk bewijs van de medische behandelaar(s), waaruit blijkt: 

○ de naam, het adres en het registratienummer in het register van Beroepen in de Individuele Gezondheidszorg (BIG) of het Nederlands Instituut van Psychologen (NIP) van de behandelaar(s);  

○ dat de vreemdeling medische klachten heeft, waarvoor hij door de behandelaar op dat moment actief wordt behandeld;  

○ datum start behandeling en indien bekend verwachte einddatum van de behandeling;  

○ wat de aard is van de medische klachten.     De behandelaar kan de gevraagde informatie verstrekken in eenvoudige, voor niet-medici begrijpelijke bewoordingen. Er mag niet van de vreemdeling worden gevergd dat hij een verklaring overlegt van zijn behandelaar, waarin deze zich een oordeel vormt over vreemdelingenrechtelijke aanspraken (waaronder tevens wordt begrepen vrijstelling van het wettelijk mvv-vereiste op grond van [artikel 17, eerste lid onder c, Vw](../../../../../wet/vreemdelingenwet/2000/BWBR0011823/README.md)). Er mag bijvoorbeeld niet van een vreemdeling worden geëist dat hij een verklaring overlegt waarin uitdrukkelijk is opgenomen dat het voor hem gelet op zijn gezondheidstoestand niet verantwoord is om te reizen. Het bewijs omtrent de medische situatie vreemdeling mag op het moment van overleggen niet ouder zijn dan één maand. Als na overlegging het bewijs door tijdsverloop ouder wordt dan één maand, behoeft geen nieuwe medisch bewijs te worden overgelegd. De vreemdeling moet wel eventuele wijzigingen in zijn medische situatie, die van belang kunnen zijn voor een te nemen beslissing, door middel van een nieuw bewijs melden bij de IND. De vreemdeling hoeft dan niet perse gebruik te maken van het model conform de bijlage bij het aanvraagformulier (zie [bijlage 13 VV](../../../../../ministeriele-regeling/voorschrift/vreemdelingen/2000/BWBR0012002/README.md)). Een brief, die alle bovengenoemde gegevens bevat, volstaat. Niet in alle gevallen, waarin de vreemdeling zich in een reguliere toelatingsprocedure op medische gronden beroept, wordt het BMA om advies gevraagd. Dat niet-medisch gekwalificeerde ambtenaren van de IND zich geen medisch oordeel mogen vormen, laat immers onverlet het bestuursrechtelijke uitgangspunt dat bij het indienen van een aanvraag alle gegevens en bescheiden dienen te worden overgelegd die nodig zijn voor de beoordeling van de aanvraag. Dit betekent dat de IND het BMA in ieder geval niet om een medisch advies vraagt als: 

* de vreemdeling geen bewijs omtrent medische situatie overlegt;  

* de vreemdeling een bewijs omtrent medische situatie overlegt, maar deze is ouder dan één maand;  

* het bewijs omtrent medische situatie vreemdeling is opgesteld door andere dan de hiervoor genoemde personen;  

* uit het bewijs omtrent medische situatie vreemdeling blijkt dat de vreemdeling niet (langer) onder behandeling staat van een behandelaar ingeschreven in het BIG of NIP-register;  

* de vreemdeling met uitsluitend mededelingen van hemzelf komt.      
### 3.2  

####Inschakeling medisch adviseur bij ongedocumenteerde

Als de vreemdeling niet beschikt over een geldig document voor grensoverschrijding, overlegt hij ingevolge [artikel 3.102 Vb](../../../../../AMvB/vreemdelingenbesluit/2000/BWBR0011825/README.md), voor zover redelijkerwijs mogelijk, gegevens en bescheiden over waarmee wordt aangetoond dat hij vanwege de autoriteiten van het land waarvan hij onderdaan is, niet of niet meer in het bezit van een geldig document voor grensoverschrijding kan worden gesteld. In dat geval overlegt hij tevens aanvullende gegevens en bescheiden omtrent zijn identiteit en nationaliteit (zie ook B1/4.2 Vc). Als de vreemdeling zijn identiteit en nationaliteit onvoldoende aantoont, vraagt de IND slechts een gedeeltelijk advies op bij de medisch adviseur, met het oog op de bepaling in [artikel 17, eerste lid, onder c Vw](../../../../../wet/vreemdelingenwet/2000/BWBR0011823/README.md) en [artikel 64 Vw](../../../../../wet/vreemdelingenwet/2000/BWBR0011823/README.md). De IND stelt aan de medisch adviseur in deze gevallen slechts de vraag of de vreemdeling kan reizen en of er een medische noodsituatie ontstaat. De IND vraagt het BMA niet om de vraag of medische behandeling mogelijk is in het land van herkomst te beantwoorden. Indien de identiteit en nationaliteit van de vreemdeling in onvoldoende mate is komen vast te staan, is de conclusie gerechtvaardigd dat niet is gebleken van een medische behandeling waaraan betrokkene verblijfsrechten zou kunnen ontlenen.    
### 3.3  

####Inschakeling medisch adviseur slechts met toestemmingsverklaring

Voorts wordt geen advies ingewonnen bij het BMA indien de vreemdeling niet met een volledig ingevulde en ondertekende toestemmingsverklaring (zie [bijlage 13 VV](../../../../../ministeriele-regeling/voorschrift/vreemdelingen/2000/BWBR0012002/README.md)) een nader onderzoek naar diens stellingen mogelijk heeft gemaakt. In dat geval is de conclusie gerechtvaardigd dat niet is gebleken van een medische behandeling waaraan betrokkene verblijfsrechten zou kunnen ontlenen.   
### 3.3.1  

####Procedure toestemmingsverklaring

De IND vraagt het BMA alleen om medisch advies als: 

* de vreemdeling een recente, volledig ingevulde en ondertekende toestemmingsverklaring overlegt met vermelding van de meest recente behandelaars waarbij de vreemdeling momenteel onder behandeling staat; BMA verricht geen medisch onderzoek als de toestemmingsverklaring ouder is dan zes maanden.; en  

* de vreemdeling zijn medische situatie genoegzaam aantoont (zie B8/4.1).   Het BMA stelt dan een advies op omtrent de medische situatie van de vreemdeling. Daarbij maakt het BMA onder andere gebruik van algemene informatie uit het Landen Informatiesysteem, vakliteratuur en informatie verkregen van de behandelaars van de vreemdeling. Omdat het BMA derden benadert, verlengt de IND de wettelijke beslistermijn (zie B1/9.7.3). Als de vreemdeling bij de indiening van de aanvraag geen (volledig) ingevulde of ondertekende toestemmingsverklaring (zie [bijlage 13 VV](../../../../../ministeriele-regeling/voorschrift/vreemdelingen/2000/BWBR0012002/README.md)) overlegt, stelt de IND hem in de gelegenheid het verzuim aan het loket te herstellen conform [artikel 4:5 Awb](../../../../../wet/algemene/wet/bestuursrecht/BWBR0005537/README.md). Als de vreemdeling desondanks geen volledig ingevulde en ondertekende toestemmingsverklaring overlegt, wordt de aanvraag buiten behandeling gesteld. In de volgende situatie wijst de IND de aanvraag tot het verlenen van de verblijfsvergunning voor het ondergaan van de medische behandeling af, omdat de IND zich geen oordeel kan vormen over de stelling van de vreemdeling dat hij een medische behandeling ondergaat en daarom verblijf in Nederland behoeft: 

* Ook nadat de vreemdeling door de IND in de gelegenheid is gesteld het verzuim te herstellen, ontvangt de IND geen volledig ingevulde en ondertekende toestemmingsverklaring en de aanvraag is niet buiten behandeling gesteld.  

* De IND ontvangt binnen de gegeven termijn een toestemmingsverklaring, maar de vreemdeling geeft geen toestemming voor het inwinnen van medisch advies of het inschakelen van externe specialisten (‘second opinion’), dan wel het rapporteren aan de IND en andere procespartijen.       
### 3.4  

####Feitelijke toegankelijkheid

Omstandigheden die de feitelijke toegankelijkheid van de medische zorg betreffen, worden niet betrokken bij het beoordelen van aanvragen tot het verlenen van een verblijfsvergunning regulier. Hierbij zijn onderstaande uitgangspunten in ieder geval van toepassing : 

* aan de omstandigheid dat de kwaliteit van de gezondheidszorg hier te lande gunstig afsteekt bij die van het land waarheen de betrokken vreemdeling kan reizen, komt geen betekenis toe;  

* hetzelfde geldt voor de omstandigheid dat de behandelmogelijkheden aldaar door financiële omstandigheden wordt beïnvloed. Immers, de vreemdeling zal verschilt in deze niet van vele van zijn landgenoten. Bovendien kunnen medische behandelingen van vreemdelingen die niet zelf hun behandeling betalen, aanzienlijke kosten met zich meebrengen voor de algemene middelen;  

* de omstandigheid dat de vreemdeling mogelijk voor het kunnen ondergaan van de medische behandeling aanzienlijke geografische afstanden moet afleggen dan wel zijn woonplaats mogelijk binnen het land van herkomst moet verplaatsen. Eventuele gevolgen van het staken van een medische behandeling leiden niet tot verblijfsaanvaarding, omdat de vreemdeling het staken van een medische behandeling kan voorkomen door zich elders in het land van herkomst te vestigen;  

* asielgerelateerde redenen, die voor de vreemdeling de medische zorg niet toegankelijk zouden kunnen maken, kunnen bij de beoordeling van een reguliere verblijfsaanvraag geen rol spelen;  

* de omstandigheid dat voor een bepaalde medische behandeling lange wachttijden gelden, kan evenmin leiden tot de conclusie dat om medische redenen verblijf dient te worden toegestaan. De vreemdeling verschilt in deze immers niet van vele van zijn landgenoten; en  

* aan de omstandigheid dat een vreemdeling teneinde terug te kunnen reizen naar het herkomstland, medische begeleiding nodig heeft tijdens de reis dan wel een medische overdracht aan behandelaars in het herkomstland, komt geen doorslaggevende betekenis toe. Het is aan de vreemdeling om de noodzakelijke begeleiding/overdracht te realiseren. De IOM kan vreemdelingen hierin ondersteunen (zie [A4/5](../../../../../circulaire/vreemdelingencirculaire/2000/(a)/BWBR0012287/README.md)). In geval van een uitzetting faciliteert de Minister de medische begeleiding/overdracht. Indien het onmogelijk is de medische begeleiding/overdracht te realiseren, is sprake van de situatie bedoeld in [artikel 64 Vw](../../../../../wet/vreemdelingenwet/2000/BWBR0011823/README.md).   
###Onderbreking in medicijnverstrekkingen

Het vóórkomen van onderbrekingen in de medicijnverstrekkingen vanwege logistieke problemen in het land van herkomst of bestendig verblijf, is geen aangelegenheid die de feitelijke toegankelijkheid van de zorg betreft, maar de aanwezigheid van de medische zorg. Wel is het de eigen verantwoordelijkheid van de vreemdeling om de mogelijke gevolgen van een onderbreking in de medicijnverstrekking zo veel als redelijkerwijs mogelijk te voorkomen, door een voorraad medicijnen aan te houden. Indien uit het advies van het BMA blijkt dat in het land van herkomst dan wel het land waarheen de betrokken vreemdeling kan reizen onderbrekingen voorkomen, wordt van geval tot geval een afweging gemaakt, waarbij de eigen verantwoordelijkheid van de vreemdeling en de duur en regelmaat van de onderbrekingen worden betrokken. Als de onderbrekingen blijkens het advies van het BMA een maand of langer duren, vormen deze onderbrekingen grond om te komen tot de conclusie dat de behandeling in feite niet (voldoende continu) aanwezig is.     
### 4  

####Mantelzorgnetwerk

Als de medisch adviseur vaststelt dat de vreemdeling een medische behandeling ondergaat en dat mantelzorg noodzakelijk is voor het slagen van deze medische behandeling: 

* stelt de IND de vreemdeling in de gelegenheid aan te geven of er al dan niet personen aanwezig zijn in het herkomstland, die in staat moeten worden geacht mantelzorg te verlenen; en  

* legt de vreemdeling, als hij stelt dat voor hem in het herkomstland geen mantelzorgnetwerk aanwezig is, gegevens en bescheiden over waaruit dit blijkt.   De IND kent geen betekenis toe aan niet (in voldoende mate) onderbouwde dan wel speculatieve stellingen hieromtrent en is evenmin verplicht om onderzoek te doen naar dergelijke stellingen.De enkele onwil van de hier bedoelde personen, met name gezins- of familieleden, de benodigde mantelzorg te verlenen dan wel de eventuele onwil van de vreemdeling om een beroep op hen te doen is onvoldoende voor het oordeel dat de vreemdeling de nodige zorg in het land van herkomst zal ontberen. Als de vreemdeling zoals boven vermeld aantoont dat in het land van herkomst geen personen, met name gezins- of familieleden zijn die in staat moeten worden geacht de mantelzorg te verlenen waar de vreemdeling medisch gezien op is aangewezen, wordt geconcludeerd dat voldaan is aan het vermelde in paragraaf B8/2.1 ad a, onder 5 b Vc. Als aan alle andere voorwaarden genoemd in paragraaf B8/2.1, waaronder B8/2.1 ad a, onder 5 a en c Vc, wordt voldaan wordt de verblijfsvergunning verleend. Als de vreemdeling zoals boven vermeld aantoont dat in het land van herkomst geen personen, met name gezins- of familieleden, zijn die in staat moeten worden geacht de mantelzorg te verlenen die noodzakelijk is voor het slagen van de medische behandeling, terwijl aangetoond is dat zonder medische behandeling een medische noodsituatie zal ontstaan en dat er gezins- of familieleden hier te lande verblijven op grond van [artikel 8, onder a tot en met e, dan wel l, Vw](../../../../../wet/vreemdelingenwet/2000/BWBR0011823/README.md) of Nederlander zijn die de medisch noodzakelijke mantelzorg verlenen, wordt geconcludeerd dat voldaan is aan het vermelde in paragraaf B8/2.1 ad a, onder 3c Vc. Als aan alle andere voorwaarden genoemd in paragraaf B8/2.1 Vc wordt voldaan wordt de verblijfsvergunning verleend. Met ‘mantelzorg’ wordt bedoeld dat de aard van de medische aandoening het noodzakelijk maakt dat de vreemdeling wordt verzorgd door derden. Deze derden hoeven voor het verrichten van mantelzorg niet medisch geschoold te zijn. Professionele zorg zoals bijvoorbeeld thuiszorg is geen mantelzorg.    
### 5  

####Ongewisse situatie in land van herkomst

Als vanwege een ongewisse situatie in het land van herkomst het BMA niet in staat is om te adviseren omtrent de aanwezigheid van behandelmogelijkheden in het herkomstland, wordt aangenomen dat geen behandelmogelijkheden aanwezig zijn.    
### 6  

####Beperking en arbeidsmarktaantekening

De verblijfsvergunning regulier voor bepaalde tijd op grond van [artikel 14 Vw](../../../../../wet/vreemdelingenwet/2000/BWBR0011823/README.md) wordt verleend onder de beperking: ‘Medische behandeling’. De arbeidsmarktaantekening luidt: ‘arbeid niet toegestaan’. Op het verblijfsdocument wordt de aantekening ‘een beroep op de publieke middelen kan gevolgen hebben voor het verblijfsrecht’ gesteld. In het geval dat de verblijfsvergunning regulier voor bepaalde tijd op grond van [artikel 14 Vw](../../../../../wet/vreemdelingenwet/2000/BWBR0011823/README.md) wordt verleend nadat ten minste een jaar direct voorafgaande aan de aanvraag tegen de uitzetting beletselen hebben bestaan als bedoeld in [artikel 64 Vw](../../../../../wet/vreemdelingenwet/2000/BWBR0011823/README.md) wordt laatstgenoemde aantekening niet op het verblijfsdocument geplaatst. Aan de verblijfsvergunning wordt het voorschrift verbonden van het sluiten van een voldoende ziektekostenverzekering, met inbegrip van de kosten die verbonden zijn aan opname en verpleging in een sanatorium of een psychiatrische inrichting.    
### 7  

####Aard van het verblijfsrecht

De verblijfsvergunning voor het ondergaan van medische behandeling is conform [artikel 3.5 Vb](../../../../../AMvB/vreemdelingenbesluit/2000/BWBR0011825/README.md) van tijdelijke aard. Houders van de verblijfsvergunning voor het ondergaan van medische behandeling komen niet in aanmerking voor een verblijfsvergunning regulier voor onbepaalde tijd als bedoeld in [artikel 20 Vw](../../../../../wet/vreemdelingenwet/2000/BWBR0011823/README.md).    
### 8  

####Geldigheidsduur van de verblijfsvergunning

De verblijfsvergunning regulier bepaalde tijd verleend onder de beperking ‘medische behandeling’ wordt verleend voor de duur van de behandeling met een maximum van een jaar. Indien buiten enige twijfel vaststaat dat de medische behandeling blijvend aan Nederland is gebonden, kan de verblijfsvergunning voor medische behandeling op grond van [artikel 3.60 Vb](../../../../../AMvB/vreemdelingenbesluit/2000/BWBR0011825/README.md) worden verleend voor de duur van ten hoogste vijf jaar. Dit zal in de regel blijken uit het BMA-advies.    
### 9  

####Gezinsleden

De in Nederland verblijvende of meereizende gezinsleden van een houder van een verblijfsvergunning regulier bepaalde tijd voor het ondergaan van medische behandeling kunnen op grond van [artikel 3.13, tweede lid, Vb](../../../../../AMvB/vreemdelingenbesluit/2000/BWBR0011825/README.md) in aanmerking komen voor een verblijfsvergunning regulier voor verblijf bij de hoofdpersoon tijdens diens medische behandeling. Dit beleid heeft betrekking op de volgende gezinsleden: 

* (huwelijks)partner die eenentwintig jaar of ouder is;  

* juridische of biologische minderjarige kinderen die onder rechtmatig gezag van de hoofdpersoon vallen.   Als de hoofdpersoon een minderjarig kind is, kunnen de volgende gezinsleden in aanmerking komen voor verblijf als hier bedoeld: 

* juridische of biologische ouders, voor zover het kind dat in Nederland verblijft onder rechtmatig gezag staat van deze ouders;  

* minderjarige broers en zussen die feitelijk behoren tot het gezin voor zover aan hun biologische of juridische ouders, onder wierrechtmatig gezag zij staan, verblijf in Nederland is toegestaan als gezinsleden van een houder van een verblijfsvergunning regulier voor bepaalde tijd voor het ondergaan van medische behandeling.   Om in aanmerking te komen voor een verblijfsvergunning zoals hier bedoeld dienen zij aan de volgende voorwaarden te voldoen: 

* de gezinsleden verblijven samen met de verblijfhouder in Nederland en voeren een gemeenschappelijke huishouding;  

* de familierechtelijke relatie is aangetoond;  

* de vreemdeling beschikt over een geldig document voor grensoverschrijding;  

* de vreemdeling vormt geen gevaar voor de openbare orde of de nationale veiligheid;  

* de gezinsleden zijn bereid om medewerking te verlenen aan een medisch onderzoek naar een ziekte aangewezen bij of krachtens de Infectieziektewet, ter bescherming van de volksgezondheid of een medische behandeling tegen een dergelijke ziekte te ondergaan;  

* de hoofdpersoon beschikt duurzaam en zelfstandig over voldoende middelen van bestaan (zie ook hieronder onder *middelen van bestaan*).   Als de hoofdpersoon met meer dan één andere persoon tegelijkertijd door een huwelijk of een geregistreerd partnerschap is verbonden wordt de verblijfsvergunning slechts verleend aan één echtgeno(o)t(e) of geregistreerd partner tegelijkertijd, alsmede aan de uit die vreemdeling geboren (minderjarige) kinderen. Ook indien de in Nederland verblijvende hoofdpersoon met een andere man of vrouw duurzaam samenleeft, komen de wettelijke echtgeno(o)t(e) alsmede eventuele gezinsleden niet voor een verblijfsvergunning in aanmerking. Zie voor een nadere uitwerking van bovengenoemde voorwaarden en voor de wijze waarop de vreemdeling moet aantonen aan bovengenoemde voorwaarden te voldoen B1/4 en B2 Vc. Aan in Nederland verblijvende gezinsleden zoals hier bedoeld, die met de hoofdpersoon zijn meegereisd, kan met toepassing van [artikel 3.71, vierde lid, Vb](../../../../../AMvB/vreemdelingenbesluit/2000/BWBR0011825/README.md) vrijstelling van het mvv-vereiste worden verleend.  *Middelen van bestaan*  In afwijking van het bepaalde in B1 Vc wordt voorts de aanvraag niet afgewezen om de reden dat de hoofdpersoon niet duurzaam en zelfstandig beschikt over voldoende middelen van bestaan indien het een gezinslid betreft van een houder van een verblijfsvergunning regulier bepaalde tijd voor het ondergaan van medische behandeling die is verleend nadat ten minste een jaar direct voorafgaande aan de aanvraag tegen de uitzetting beletselen hebben bestaan als bedoeld in [artikel 64 Vw](../../../../../wet/vreemdelingenwet/2000/BWBR0011823/README.md). In overige gevallen geldt het volgende: 

* als de hoofdpersoon zelf het verblijf in Nederland van de gezinsleden financiert dan moet de hoofdpersoon duurzaam en zelfstandig beschikken over een inkomen dat ten minste gelijk is aan het toepasselijke normbedrag, bedoeld in [artikel 3.74, eerste lid, onder a, Vb](../../../../../AMvB/vreemdelingenbesluit/2000/BWBR0011825/README.md) dan wel [artikel 3.19, tweede lid, VV](../../../../../ministeriele-regeling/voorschrift/vreemdelingen/2000/BWBR0012002/README.md);  

* als het verblijf in Nederland van de hoofdpersoon door een derde wordt gefinancierd moet de financier voldoen aan de toepasselijke norm voor zichzelf aangevuld met het toepasselijke normbedrag, bedoeld in [artikel 3.19, vijfde lid, VV](../../../../../ministeriele-regeling/voorschrift/vreemdelingen/2000/BWBR0012002/README.md).    *Beperking, duur, aard van het verblijfsrecht en aantekeningen*  Om te verzekeren dat de gezinsleden slechts verblijf krijgen gedurende de medische behandeling van de hoofdpersoon, wordt aan hen een verblijfsvergunning verleend onder de beperking: ‘verblijf bij (naam hoofdpersoon)’ met dezelfde geldigheidsduur als die van de hoofdpersoon. Het verblijfsrecht is in deze gevallen conform [artikel 3.5, tweede lid, onder a, Vb](../../../../../AMvB/vreemdelingenbesluit/2000/BWBR0011825/README.md) tijdelijk van aard. Houders van de verblijfsvergunning zoals hier bedoeld komen niet in aanmerking voor een verblijfsvergunning regulier voor onbepaalde tijd als bedoeld in [artikel 20 Vw](../../../../../wet/vreemdelingenwet/2000/BWBR0011823/README.md). De arbeidsmarktaantekening luidt ‘arbeid niet toegestaan’. Op het verblijfsdocument wordt de aantekening ‘een beroep op de publieke middelen kan gevolgen hebben voor het verblijfsrecht’ gesteld. In het geval dat de verblijfsvergunning regulier voor bepaalde tijd op grond van [artikel 14 Vw](../../../../../wet/vreemdelingenwet/2000/BWBR0011823/README.md) wordt verleend aan een gezinslid van een houder van een verblijfsvergunning regulier bepaalde tijd voor het ondergaan van medische behandeling die is verleend nadat ten minste een jaar direct voorafgaande aan de aanvraag tegen de uitzetting beletselen hebben bestaan als bedoeld in [artikel 64 Vw](../../../../../wet/vreemdelingenwet/2000/BWBR0011823/README.md) wordt laatstgenoemde aantekening niet op het verblijfsdocument geplaatst. De bepalingen omtrent het voortgezet verblijf van B16/3 zijn op deze gezinsleden niet van toepassing gelet op het bijzondere karakter van het beleid inzake medische behandeling.    
### 10  

####Afwijzing

Indien de aanvraag om een verblijfsvergunning wordt afgewezen, zijn de normale procedures van toepassing (zie B1).    
### 11  

#### [Artikel 64](../../../../../wet/vreemdelingenwet/2000/BWBR0011823/README.md) 

De uitzettingsbelemmering van [artikel 64 Vw](../../../../../wet/vreemdelingenwet/2000/BWBR0011823/README.md) kan worden ingeroepen, wanneer de vreemdeling zich bevindt in de situatie waarin de werking van een besluit tot afwijzing van de aanvraag of de intrekking van de verblijfsvergunning niet (langer) is opgeschort (zie [A4/7](../../../../../circulaire/vreemdelingencirculaire/2000/(a)/BWBR0012287/README.md)). In het kader van de behandeling van de aanvragen voor het ondergaan van medische behandeling wordt bij afwijzing van de aanvraag ambtshalve beoordeeld of de uitzetting op grond van artikel 64 Vw achterwege dient te blijven. De uitzetting blijft op grond van artikel 64 Vw achterwege indien: 

* Er sprake is van een van de situaties genoemd in paragraaf [A4/7 Vc](../../../../../circulaire/vreemdelingencirculaire/2000/(a)/BWBR0012287/README.md); of  

* De medisch adviseur aangeeft dat: 

○ stopzetting van de medische behandeling een medische noodsituatie zal doen ontstaan; en  

○ de medische behandeling van de betreffende medische klachten niet kan plaatsvinden in het land van herkomst of ander land waarheen betrokkene zich kan verwijderen; en  

○ de medische behandeling ter voorkoming van het ontstaan van deze noodsituatie naar verwachting één jaar of korter zal duren.     In deze gevallen wordt in de beschikking waarmee de verblijfsvergunning wordt geweigerd, dan wel het bezwaarschrift gericht tegen de weigering een verblijfsvergunning te verlenen, ongegrond wordt verklaard, meteen aan de vreemdeling medegedeeld: 

* dat uitzetting gedurende een gespecificeerde periode achterwege blijft op grond van [artikel 64 Vw](../../../../../wet/vreemdelingenwet/2000/BWBR0011823/README.md);  

* dat de vreemdeling gedurende deze periode rechtmatig in Nederland verblijft op grond van [artikel 8, onder j, Vw](../../../../../wet/vreemdelingenwet/2000/BWBR0011823/README.md);  

* dat gedurende deze periode op de vreemdeling niet de rechtsplicht rust Nederland uit eigen beweging te verlaten.   De bij het eerste opsommingsteken bedoelde gespecificeerde periode bedraagt de duur van het reisbeletsel met maximaal een jaar.    
### 12  

####Analoge toepassing van [artikel 64 Vw](../../../../../wet/vreemdelingenwet/2000/BWBR0011823/README.md) in afwachting van definitieve besluitvorming

Uitgeprocedeerde asielzoekers die een aanvraag om een verblijfsvergunning regulier voor bepaalde tijd onder de beperking het ondergaan van medische behandeling hebben ingediend kunnen onder bepaalde voorwaarden in aanmerking komen voor (analoge) toepassing van artikel [64 Vw](../../../../../wet/vreemdelingenwet/2000/BWBR0011823/README.md) in afwachting van de beslissing op hun aanvraag – waardoor ingevolge de [Rva](../../../../../ministeriele-regeling/regeling/verstrekkingen/asielzoekers/en/andere/categorieën/vreemdelingen/etc/BWBR0017959/README.md) – recht op opvang ontstaat. Dit is het geval indien voorafgaand aan de aanvraag om een verblijfsvergunning de procedure zoals beschreven in [A4/7.2](../../../../../circulaire/vreemdelingencirculaire/2000/(a)/BWBR0012287/README.md) is gevolgd. In aanvulling dient tevens door de vreemdeling tezamen met de relevante medische gegevens een geldig document voor grensoverschrijding te worden overgelegd (paragraaf B8/3.2 Vc is van overeenkomstige toepassing). Paragrafen [A4/7.2](../../../../../circulaire/vreemdelingencirculaire/2000/(a)/BWBR0012287/README.md) en [A4/7.3 Vc](../../../../../circulaire/vreemdelingencirculaire/2000/(a)/BWBR0012287/README.md) zijn verder van toepassing. Indien de aanvraag om een verblijfsvergunning regulier voor bepaalde tijd onder de beperking ‘medische behandeling’ wordt afgewezen eindigt de analoge toepassing van [artikel 64 Vw](../../../../../wet/vreemdelingenwet/2000/BWBR0011823/README.md) van rechtswege.    
### 13  

####Overgangsrecht

Op 7 oktober 2009 heeft de toenmalige Staatssecretaris van Justitie in een brief aan de voorzitter van de Tweede Kamer aangekondigd voornemens te zijn de verscheidenheid aan toelatingsvormen ‘medisch’ te vereenvoudigen (Kamerstukken II 2009/2010, 19637, nr 1305). Naar aanleiding hiervan is het beleid dat geldt voor aanvragen om een verblijfsvergunning regulier bepaalde tijd onder de beperking ‘medische behandeling’, met ingang 1 juli 2010 aangepast en is de beperking ‘medische noodsituatie’ komen te vervallen. In verband met deze wijziging is de volgende overgangsregeling getroffen: 

* Aanvragen om verlening en verlenging van een verblijfsvergunning regulier bepaalde tijd onder de beperking ‘medische behandeling’ of ‘vanwege medische noodsituatie’ die zijn ontvangen vóór 1 juli 2010, worden getoetst aan het recht dat gold ten tijde van het indienen van de aanvraag. Dit geldt tevens voor aanvragen om wijziging van de beperking van de verblijfsvergunning regulier bepaalde tijd in de beperking ‘medische behandeling’ of ‘vanwege medische noodsituatie’ die ontvangen zijn vóór 1 juli 2010. Dit conform [artikel 3.103 Vb](../../../../../AMvB/vreemdelingenbesluit/2000/BWBR0011825/README.md). Indien de aanvraag op grond van het recht dat gold ten tijde van het indienen hiervan in aanmerking zou komen voor inwilliging, zal een verblijfsvergunning regulier bepaalde tijd onder de beperking ‘medische behandeling’ worden verleend.  

* De verblijfsvergunning regulier bepaalde tijd die vóór 1 juli 2010 is verleend onder de beperking ‘vanwege medische noodsituatie’ behoudt zijn geldigheidsduur.  

* Onder de situatie bedoeld in [artikel 3.46, derde lid, Vb](../../../../../AMvB/vreemdelingenbesluit/2000/BWBR0011825/README.md) wordt ook verstaan de situatie dat de vreemdeling ten minste een jaar direct voorafgaande aan de aanvraag houder is geweest van een verblijfsvergunning regulier bepaalde tijd ‘verblijf vanwege medische noodsituatie’ of ‘medische behandeling’(vanwege het voldoen aan het beleid voor medische noodsituatie op grond van hetgeen hierover onder het eerste punt is opgenomen).       
### 9  

####Mensenhandel

### 1  

####Inleiding

In dit hoofdstuk wordt het rechtmatige verblijf van slachtoffer- en getuige-aangevers en slachtoffers die op andere wijze medewerking verlenen aan het opsporings- of vervolgingsonderzoek van mensenhandel gedurende de bedenktijd voorafgaande aan de aangifte en gedurende de periode van opsporing, vervolging en berechting in feitelijke aanleg na aangifte van mensenhandel geregeld. Daarnaast biedt dit hoofdstuk richtlijnen voor het bieden van opvang en bescherming van de slachtoffer- en getuige-aangevers en slachtoffers die op andere wijze medewerking verlenen aan het opsporings- of vervolgingsonderzoek van mensenhandel. De in dit hoofdstuk beschreven procedure maakt onderdeel uit van een integrale aanpak om mensenhandel te bestrijden, een uitdrukkelijke prioriteit voor politie en justitie in Nederland. Mensenhandel is een grove schending van de rechten van de mens en een ernstig misdrijf. Het delict is strafbaar gesteld in [artikel 273f WvSr](../../../../../wet/wet/van/3/maart/1881/BWBR0001854/README.md). Dit artikel ziet op mensenhandel in het algemeen, daaraan gerelateerde vormen van uitbuiting en het trekken van profijt daaruit. Ook is in dit verband relevant [artikel 248b WvSr](../../../../../wet/wet/van/3/maart/1881/BWBR0001854/README.md). Dit artikel stelt degene die gebruik maakt van de diensten van een minderjarige prostituee strafbaar, niet als mensenhandelaar, maar als misbruiker. Hoewel het merendeel van de slachtoffers van mensenhandel vrouw is, is in dit hoofdstuk afgezien van het hanteren van de meer gangbare term ‘vrouwenhandel’. Dit om eventuele verwarring te voorkomen, omdat ook mannelijke en minderjarige slachtoffers een beroep kunnen doen op de procedure die in dit hoofdstuk is beschreven. Volledigheidshalve zij vermeld dat EU-/EER-onderdanen en Zwitserse onderdanen ook rechten kunnen ontlenen aan de in dit hoofdstuk neergelegde bepalingen en procedure voorzover zij geen rechten ontlenen aan het gemeenschapsrecht (zie B10). Hetzelfde geldt voor vreemdelingen die rechtmatig in Nederland verblijven in afwachting van een beslissing op een aanvraag voor een verblijfsvergunning asiel voor bepaalde tijd. Zij kunnen aangifte doen van mensenhandel of op andere wijze medewerking verlenen aan het opsporings- of vervolgingsonderzoek hangende de asielprocedure. Indien zij gebruik willen maken van de procedure als beschreven in dit hoofdstuk, dienen zij hiertoe in de gelegenheid te worden gesteld en zal, na afgifte van de verblijfsvergunning, de asielaanvraag worden afgewezen op grond van [artikel 30, onder b, Vw](../../../../../wet/vreemdelingenwet/2000/BWBR0011823/README.md) (zie ook C14/5.1). Zij kunnen er ook voor kiezen geen gebruik te maken van de B9-regeling en in plaats daarvan de inhoudelijke beoordeling van de asielaanvraag af te wachten. In het geval de asielaanvraag wordt afgewezen kunnen zij dan alsnog ambtshalve in het bezit worden gesteld van een verblijfsvergunning verband houdend met mensenhandel. In dit geval dient de politie echter wel de contactpersoon mensenhandel van de IND direct door middel van het model ‘Kennisgeving aangifte/verlenen medewerking aan strafrechtelijk onderzoek mensenhandel gedurende de asielprocedure (zie [M55A](../../../../../circulaire/vreemdelingencirculaire/2000/(a)/BWBR0012287/README.md)) op de hoogte te stellen van de aangifte of het op andere wijze verlenen van medewerking. Voor zowel het opsporings- als het vervolgingsonderzoek is van groot belang dat zowel slachtoffers die aangifte doen of op andere wijze medewerking verlenen aan het opsporings- of vervolgingsonderzoek, als getuigen die aangifte doen, gedurende langere tijd ter beschikking blijven van het OM om de bewijsvorming te kunnen afronden. Dit rechtvaardigt de opschorting van de verwijdering dan wel het verlenen van een tijdelijke verblijfsvergunning. Mensenhandel is (gericht op) uitbuiting. Bij de strafbaarstelling van mensenhandel staat het belang van het individu steeds voorop. Dat belang is het behoud van zijn of haar lichamelijke en geestelijke integriteit en persoonlijke vrijheid. Het begrip mensenhandel bevat de volgende elementen: 

* iedere gedraging waarmee de binnenkomst van vreemdelingen in, de doorreis over, het verblijf in of het vertrek van het grondgebied van een land wordt bevorderd;  

* iedere gedraging die gericht is op de seksuele uitbuiting tegen betaling; en  

* een van de overige in [artikel 273f WvSr](../../../../../wet/wet/van/3/maart/1881/BWBR0001854/README.md) als mensenhandel strafbaar gestelde ernstige vormen van uitbuiting.   Het behandelen met respect van het slachtoffer en van de getuige-aangever die aangifte doet, maakt daarvan onderdeel uit. Evenals het garanderen van de veiligheid van slachtoffers en het beschermen van de rechten van de slachtoffers en getuige-aangevers van mensenhandel. [Artikel 3.48 Vb](../../../../../AMvB/vreemdelingenbesluit/2000/BWBR0011825/README.md) bevat de bijzondere voorwaarden inzake de verlening van een verblijfsvergunning aan een slachtoffer-aangever, een getuige-aangever of een slachtoffer dat op andere wijze medewerking verleent aan een opsporings- of vervolgingsonderzoek inzake mensenhandel. Indien niet aan deze voorwaarden wordt voldaan, wordt de verblijfsvergunning niet verleend. Artikel 3.48 Vb geeft geen verplichting, maar een bevoegdheid om de verblijfsvergunning te verlenen. In dit hoofdstuk wordt uiteengezet onder welke voorwaarden van die bevoegdheid gebruik wordt gemaakt en de verblijfsvergunning in het kader van mensenhandel kan worden verleend. Deze voorwaarden hebben het karakter van beleidsregels. Naast de beleidsregels die in dit hoofdstuk zijn opgenomen, zijn tevens de beleidsregels met betrekking tot de algemene voorwaarden van artikel [16 Vw](../../../../../wet/vreemdelingenwet/2000/BWBR0011823/README.md) van toepassing, tenzij anders is aangegeven. Voorzover indicaties van mensenhandel zich voor doen bij een vreemdeling die via Schiphol Nederland in reist, is de positie van de Districtscommandant KMar Schiphol; gelijk gesteld met die van de Korpschef van Politie.    
### 2  

####Voorwaarden verblijfsvergunning slachtoffer-aangever

De verblijfsvergunning voor bepaalde tijd, bedoeld in [artikel 14 Vw](../../../../../wet/vreemdelingenwet/2000/BWBR0011823/README.md), kan onder een beperking verband houdend met de vervolging van mensenhandel worden verleend, indien aan de volgende voorwaarden is voldaan: 

a. de vreemdeling is slachtoffer van mensenhandel (zie [artikel 3.48, eerste lid, onder a, Vb](../../../../../AMvB/vreemdelingenbesluit/2000/BWBR0011825/README.md));  

b. de vreemdeling heeft terzake aangifte gedaan of heeft op andere wijze medewerking verleend aan een strafrechtelijk opsporings- of vervolgingsonderzoek naar of berechting in feitelijke aanleg van de verdachte van het strafbare feit bedoeld in [artikel 273f van het WvSr](../../../../../wet/wet/van/3/maart/1881/BWBR0001854/README.md); en  

c. er is sprake van een strafrechtelijk opsporingsonderzoek of vervolgingsonderzoek naar of berechting in feitelijke aanleg van de verdachte van het strafbare feit waarvan de vreemdeling aangifte heeft gedaan of waaraan de vreemdeling op andere wijze medewerking heeft verleend.   
###Ad a:

De volgende categorieën vreemdelingen kunnen rechten ontlenen aan de in B9/2 tot en met B9/4.3 neergelegde bepalingen en procedures. Zowel uitbuiting in de seksindustrie als overige vormen van uitbuiting zijn strafbaar gesteld als mensenhandel: 

*  *Vreemdelingen die worden aangetroffen bij een bestuurlijke- of politiecontrole in een seksinrichting*  Wanneer in een seksinrichting in het kader van een reguliere controle op basis van de APV en de [Wav](../../../../../wet/wet/arbeid/vreemdelingen/BWBR0007149/README.md) of in het kader van een strafrechtelijk opsporingsonderzoek, niet rechtmatig in Nederland verblijvende vreemdelingen worden aangetroffen, dient de politie reeds bij geringe aanwijzing van mensenhandel de betrokken vreemdeling te wijzen op de in dit hoofdstuk omschreven rechten.  

*  *Vreemdelingen, die in Nederland in de prostitutie werkzaam zijn geweest, die niet over een geldige verblijfstitel beschikken en die zelf contact opnemen met de politie*  Het gaat hier om vreemdelingen die in Nederland in de prostitutie werkzaam zijn of zijn geweest en zich op eigen initiatief tot de politie wenden, omdat zij slachtoffer zijn van mensenhandel. De politie dient de vreemdeling te wijzen op de in dit hoofdstuk omschreven procedure.  

*  *Vreemdelingen die worden aangetroffen bij een bestuurlijke- of politiecontrole op de werkplek*  Wanneer op de werkplek in het kader van een reguliere controle op basis van de APV en de [Wav](../../../../../wet/wet/arbeid/vreemdelingen/BWBR0007149/README.md) of in het kader van een strafrechtelijk opsporingsonderzoek, niet rechtmatig in Nederland verblijvende vreemdelingen worden aangetroffen, dient de politie reeds bij geringe aanwijzing van mensenhandel de betrokken vreemdeling te wijzen op de in dit hoofdstuk omschreven rechten. Onder uitbuiting wordt verstaan gedwongen of verplichte arbeid of diensten, slavernij of met slavernij of dienstbaarheid te vergelijken praktijken. Dat zijn alle vormen van moderne slavernij. Daarbij kan worden gedacht aan tewerkstelling onder dwang of het maken van misbruik van een afhankelijke positie van een persoon die onder de gegeven omstandigheden redelijkerwijs geen andere keuze heeft dan in een toestand van uitbuiting te geraken of te blijven.  

*  *Vreemdelingen, die in Nederland werkzaam zijn geweest, die niet over een geldige verblijfstitel beschikken en die zelf contact opnemen met de politie*  Het gaat hier om vreemdelingen die in Nederland werkzaam zijn of zijn geweest en zich op eigen initiatief tot de politie wenden, omdat zij slachtoffer zijn van in [artikel 273f WvSr](../../../../../wet/wet/van/3/maart/1881/BWBR0001854/README.md) als mensenhandel strafbaar gestelde uitbuiting. De politie dient de vreemdeling te wijzen op de in dit hoofdstuk omschreven procedure.  

*  *Vreemdelingen die nog niet in Nederland werkzaam zijn geweest, die niet over een geldige verblijfstitel beschikken, maar wel mogelijk slachtoffer zijn van mensenhandel*  Het gaat hier om vreemdelingen die zich in Nederland bevinden en mogelijk buiten Nederland slachtoffer van mensenhandel zijn geworden, en die nog niet feitelijk in Nederland werkzaam zijn geweest. Aangezien slachtoffers van mensenhandel regelmatig van het ene naar het andere land worden gebracht, juist om de afhankelijkheid te vergroten en de opsporing te bemoeilijken komt deze doelgroep regelmatig voor. Het kan echter wel degelijk van belang zijn dat ook deze vreemdelingen ten behoeve van een strafrechtelijk onderzoek gehoord worden en dat zij in de gelegenheid worden gesteld om aangifte te doen, of op andere wijze medewerking te verlenen. De dader kan in meerdere landen actief zijn en het is ook mogelijk dat het slachtoffer met het oogmerk hem/haar hier te lande wederom te verhandelen naar Nederland is gebracht.  

*  *Vreemdelingen die nog geen toegang tot Nederland hebben gehad, maar wel mogelijk slachtoffer van mensenhandel zijn*  Het gaat hier bijvoorbeeld om vreemdelingen aan wie de toegang tot Nederland is geweigerd, maar die aangeven mogelijk slachtoffer te zijn van mensenhandel. Voor de strafbaarstelling in [artikel 273f WvSr](../../../../../wet/wet/van/3/maart/1881/BWBR0001854/README.md) gelden geen territoriale beperkingen. Het kan dus wel degelijk van belang zijn dat ook deze vreemdelingen ten behoeve van een strafrechtelijk onderzoek gehoord worden en dat zij in de gelegenheid worden gesteld om aangifte te doen, of op andere wijze medewerking te verlenen. In dit soort situaties geldt dat de KMar bepaalt, zonodig in overleg met het OM, of er voldoende signalen van mensenhandel zijn om bedenktijd aan te bieden. Het is niet de vreemdeling zelf die erom kan verzoeken.   
###Ad b:

De kennisgeving van aangifte of het verlenen van medewerking aan het strafproces mensenhandel (zie [M55](../../../../../circulaire/vreemdelingencirculaire/2000/(a)/BWBR0012287/README.md)) wordt ambtshalve aangemerkt als een aanvraag tot het verlenen van een verblijfsvergunning, zodra deze is doorgestuurd naar de IND (zie B9/3 en B9/4). Indien de vreemdeling tevens een asielaanvraag heeft ingediend of wenst in te dienen, kan hij er ook voor kiezen af te zien van het verlenen van een verblijfsvergunning verband houdend met mensenhandel om in plaats daarvan de inhoudelijke beoordeling van de asielaanvraag af te wachten. De kennisgeving van aangifte of het verlenen van medewerking aan het strafproces mensenhandel gedurende de asielprocedure ([Model M55a](../../../../../circulaire/vreemdelingencirculaire/2000/(a)/BWBR0012287/README.md)) wordt in dat geval niet aangemerkt als aanvraag tot het verlenen van een verblijfsvergunning. In het geval de asielaanvraag wordt afgewezen kan de vreemdeling alsnog ambtshalve in het bezit worden gesteld van een verblijfsvergunning verband houdend met mensenhandel. 
###Ad c:

Zodra de strafzaak door het OM wordt geseponeerd of tegen de uitspraak van de rechtbank in het proces tegen de verdachte geen beroep is ingesteld dan wel het gerechtshof uitspraak heeft gedaan, komt de grond aan de verblijfsvergunning als bedoeld in B9 te ontvallen (zie B9/8.1). In afwijking van de algemene voorwaarden genoemd in [artikel 16 Vw](../../../../../wet/vreemdelingenwet/2000/BWBR0011823/README.md) wordt de aanvraag niet afgewezen: 

* wegens het ontbreken van een geldige mvv (zie [artikel 17, eerste lid, onder d, Vw](../../../../../wet/vreemdelingenwet/2000/BWBR0011823/README.md));  

* wegens gevaar voor de openbare orde, indien er sprake is van een inbreuk op de openbare orde die naar het oordeel van de Minister rechtstreeks verband houdt met het feit waarvan aangifte is gedaan;  

* indien de vreemdeling na verkrijging van rechtmatig verblijf in Nederland nieuwkomer zou zijn in de zin van de [Wet inburgering nieuwkomers](../../../../../wet/wet/inburgering/nieuwkomers/BWBR0009544/README.md) en niet beschikt over kennis op basisniveau van de Nederlandse taal en de Nederlandse maatschappij (zie [artikel 16, eerste lid, onder h, Vw](../../../../../wet/vreemdelingenwet/2000/BWBR0011823/README.md) juncto [artikel 17, eerste lid, Vw](../../../../../wet/vreemdelingenwet/2000/BWBR0011823/README.md)).   
###Ontbreken geldig document voor grensoverschrijding

De aanvraag wordt niet afgewezen indien het slachtoffer niet over een paspoort beschikt. Onderwijl dient een paspoort te worden aangevraagd bij de diplomatieke vertegenwoordiging van het land waarvan het slachtoffer de nationaliteit bezit. Het bepaalde in B1/4.2 is vervolgens van toepassing. 
###Leges

Het slachtoffer van mensenhandel en de kinderen van het slachtoffer van mensenhandel zijn geen leges verschuldigd voor het indienen van een aanvraag op grond van [artikel 3.48 Vb](../../../../../AMvB/vreemdelingenbesluit/2000/BWBR0011825/README.md) (zie de [artikelen 3.34b, eerste lid, onder a en b, VV](../../../../../ministeriele-regeling/voorschrift/vreemdelingen/2000/BWBR0012002/README.md) en [3.34e, onder b en c, VV](../../../../../ministeriele-regeling/voorschrift/vreemdelingen/2000/BWBR0012002/README.md)). Kinderen van het slachtoffer van mensenhandel die een mvv-aanvraag in het kader van gezinshereniging indienen, zijn evenmin leges verschuldigd (zie [artikel 3a, vijfde lid, onder e, Regeling op de consulaire tarieven](../../../../../ministeriele-regeling/regeling/op/de/consulaire/tarieven/BWBR0016097/README.md)).    
### 3  

####Procedurele bepalingen slachtoffer

### 3.1  

####Aanwijzing dat er sprake is van mensenhandel

Reeds bij de geringste aanwijzing dat er sprake is van mensenhandel, dient de politie de vreemdeling te wijzen op de mogelijkheid van het doen van aangifte of het op andere wijze verlenen van medewerking aan een strafrechtelijk opsporings- of vervolgingsonderzoek terzake mensenhandel. Hierbij wordt zonodig gebruik gemaakt van tolken werkzaam in opdracht van de politie. De vreemdeling kan onverwijld aangifte doen. Voor bepaalde categorieën vreemdelingen staat tevens de bedenktijdfase open. Aanwijzingen van mensenhandel kunnen op verschillende manieren worden verkregen: 

– na de opheffing van het bordeelverbod per 1 oktober 2000, dient een exploitant teneinde legaal een seksinrichting te mogen exploiteren te beschikken over een door de gemeente verstrekte vergunning. Voorwaarde voor een dergelijke vergunning is onder meer dat er geen vreemdelingen werkzaam mogen zijn, die niet beschikken over een geldige verblijfstitel waarmee het is toegestaan om in Nederland te werken. De aanwezigheid van een prostituee in een seksinrichting die niet beschikt over een geldige verblijfstitel kan een aanwijzing van mensenhandel zijn;  

– verder kunnen de politie en andere overheidsinstanties tijdens acties die gericht zijn op illegalen ook op mogelijke slachtoffers van mensenhandel stuiten;  

– ook is het mogelijk dat een slachtoffer/getuige zelfstandig bij de politie aangifte van mensenhandel doet, of dat het slachtoffer zich zelfstandig bij de politie meldt om op andere wijze medewerking te verlenen aan het strafrechtelijk onderzoek inzake mensenhandel.   
###Vreemdelingen in bewaring

Ook ten aanzien van vreemdelingen op wie een maatregel conform [artikel 59 Vw](../../../../../wet/vreemdelingenwet/2000/BWBR0011823/README.md) van toepassing is, kunnen er aanwijzingen zijn dat zij slachtoffer van mensenhandel zijn. Indien er tijdens vreemdelingenbewaring aanwijzingen zijn dat de vreemdeling slachtoffer is van mensenhandel, dient de politie de vreemdeling te wijzen op de mogelijkheid van het doen van aangifte of het op andere wijze verlenen van medewerking aan een strafrechtelijk opsporings- of vervolgingsonderzoek terzake mensenhandel. Ook dan heeft het vermoedelijke slachtoffer van mensenhandel recht op de bedenktijdfase. Het verlenen van de bedenktijd heeft tot gevolg dat de grondslag aan de bewaring komt te ontvallen en de bewaring derhalve dient te worden opgeheven. In die gevallen zal de bedenktijdfase echter alleen verleend worden indien het OM en de politie hiermee akkoord gaan.    
### 3.2  

####Bedenktijdfase

De bedenktijd wordt gegeven, omdat slachtoffers van mensenhandel vaak pas na wat langere tijd hun ervaringen kunnen uiten. Aan vermoedelijke slachtoffers van mensenhandel, wordt een periode gegund van maximaal drie maanden, waarbinnen zij een beslissing moeten nemen of zij aangifte willen doen van mensenhandel of op andere wijze medewerking willen verlenen aan een strafrechtelijk opsporings- of vervolgingsonderzoek naar of berechting in feitelijke aanleg van de verdachte, of dat zij hiervan afzien. De vreemdeling wordt geïnformeerd dat dit direct kan of na gebruikmaking van een bedenktijd van maximaal drie maanden, om de beslissing in alle rust te overwegen. De bedenktijd staat alleen open voor de volgende categorieën vreemdelingen (zie B9/2): 

* vreemdelingen die worden aangetroffen bij een controle verband houdende met mensenhandel;  

* vreemdelingen die in Nederland in een situatie als bedoeld in [artikel 273f WvSr](../../../../../wet/wet/van/3/maart/1881/BWBR0001854/README.md) als mensenhandel strafbaar gesteld werkzaam zijn geweest, die niet over een geldige verblijfstitel beschikken en die zelf contact opnemen met de politie;  

* vreemdelingen die nog niet in Nederland werkzaam zijn geweest in een situatie als strafbaar gesteld in [artikel 273f WvSr](../../../../../wet/wet/van/3/maart/1881/BWBR0001854/README.md), die niet over een geldige verblijfstitel beschikken en in Nederland zijn aangetroffen, maar wel mogelijk slachtoffer zijn van mensenhandel;  

* vreemdelingen die nog geen toegang tot Nederland hebben gehad, maar wel mogelijk slachtoffer zijn van mensenhandel waarbij de KMar bepaalt, zonodig in overleg met het OM, of er voldoende signalen van mensenhandel zijn om bedenktijd aan te bieden.   De bedenktijdfase is eenmalig en wordt niet verlengd.   
### 3.2.1  

####Opschorting van de verwijdering

Gedurende de bedenktijdfase wordt de verwijdering van het vermoedelijke slachtoffer van mensenhandel uit Nederland opgeschort en houden zij rechtmatig verblijf in Nederland op grond van [artikel 8, onder k, Vw](../../../../../wet/vreemdelingenwet/2000/BWBR0011823/README.md). In deze periode kunnen zij op grond van [artikel 11, tweede lid, onder c, Vw](../../../../../wet/vreemdelingenwet/2000/BWBR0011823/README.md) aanspraak maken op voorzieningen, verstrekkingen en uitkeringen die uitdrukkelijk aan deze vreemdelingen zijn toegekend. De politie meldt onverwijld door middel van het [model M55](../../../../../circulaire/vreemdelingencirculaire/2000/(a)/BWBR0012287/README.md) per fax aan de contactpersoon mensenhandel van de betreffende IND-locatie dat de vreemdeling gebruik wenst te maken van de bedenktijdfase. Daarnaast meldt de politie dit eveneens aan de DT&V en aan het Coördinatiecentrum Mensenhandel (zie B9/3.2.6).    
### 3.2.2  

####Registratie door de politie

De Korpschef onder wiens verantwoordelijkheid het vermoedelijke slachtoffer bedenktijd krijgt, blijft gedurende de gehele verdere procedure administratief verantwoordelijk. De vreemdeling wordt ingeschreven in het registratiesysteem van de politie.    
### 3.2.3  

####Briefadres

Indien het vermoedelijke slachtoffer tijdens de verdere procedure feitelijk verblijft op een opvangadres, kan het vermoedelijke slachtoffer voor de GBA een zogenoemd briefadres kiezen. Daarvoor is een aanwijzing van het betreffende gemeentebestuur nodig op grond van [artikel 67, vierde lid, Wet GBA](../../../../../wet/wet/gemeentelijke/basisadministratie/persoonsgegevens/BWBR0006723/README.md). Het briefadres hoeft niet noodzakelijkerwijs te worden gehouden in de gemeente waar het slachtoffer op een opvangadres verblijft. Dat kan bijvoorbeeld ook het adres van het regionale politiekorps of van een zorginstelling zijn of van een particulier adres, mits de houder van dat adres daarmee instemt.    
### 3.2.4  

####Het bescheid rechtmatig verblijf

In het geval het vermoedelijke slachtoffer van mensenhandel in het bezit is van een geldig document voor grensoverschrijding brengt de politie daarin de sticker Verblijfsaantekeningen Algemeen aan ([bijlage 7g VV](../../../../../ministeriele-regeling/voorschrift/vreemdelingen/2000/BWBR0012002/README.md)). Op de sticker wordt aangetekend dat het verrichten van arbeid niet is toegestaan.  In het geval het vermoedelijke slachtoffer van mensenhandel niet in het bezit is van een geldig document voor grensoverschrijding, wordt betrokkene voor de duur van de bedenktijd in het bezit gesteld van een W2-document (zie [bijlage 7f2 VV](../../../../../ministeriele-regeling/voorschrift/vreemdelingen/2000/BWBR0012002/README.md)). De politie geeft op het [model M55](../../../../../circulaire/vreemdelingencirculaire/2000/(a)/BWBR0012287/README.md), waarmee de contactpersoon mensenhandel van de IND op de hoogte wordt gesteld van de verlening van de bedenktijd aan een slachtoffer, aan dat het slachtoffer tevens in het bezit gesteld wenst te worden van een W2-document. Ook dient de politie de fotokaart, voorzien van de persoonsgegevens, een pasfoto en het vreemdelingennummer van het slachtoffer separaat op te sturen naar de contactpersoon mensenhandel van de IND. Nadat het W2-document is vervaardigd wordt het opgestuurd naar de politie die de bedenktijd aan het slachtoffer heeft verleend. Vervolgens wordt het W2-document door de politie uitgereikt aan het slachtoffer.   Onderwijl dient een geldig document voor grensoverschrijding te worden aangevraagd bij de diplomatieke/ consulaire vertegenwoordiging van het land waarvan het slachtoffer mensenhandel de nationaliteit bezit. De politie zal zonodig bemiddelen bij het verkrijgen van dit identiteitsdocument.     
### 3.2.5  

####Meldplicht

Gedurende de bedenktijdfase dient het vermoedelijke slachtoffer zich maandelijks te melden bij het regionale politiekorps waar hij/zij administratief is ondergebracht.    
### 3.2.6  

####Aanmelding bij het Coördinatiecentrum Mensenhandel

De politie meldt het feit dat een vermoedelijk slachtoffer is aangetroffen en gebruik wenst te maken van de bedenktijdfase aan het Coördinatiecentrum Mensenhandel. Mede in verband met het landelijk kunnen volgen van de vorderingen op het terrein van de bestrijding van mensenhandel is het belangrijk dat de politie iedere melding omtrent een vermoedelijk slachtoffer ter kennis brengt van het Coördinatiecentrum Mensenhandel. Het Coördinatiecentrum Mensenhandel is, ten behoeve van de landelijke rapportage aan de Nationaal Rapporteur Mensenhandel, belast met de landelijke registratie van het aantal aangemelde gevallen. Ook de gevallen, waarbij het Coördinatiecentrum Mensenhandel niet betrokken is bij de opvang en huisvesting dienen voor registratie bij het Coördinatiecentrum Mensenhandel te worden aangemeld. Het verdient aanbeveling dat bij de voorbereiding van politieacties die gericht zijn op illegalen, expliciet aandacht is voor mensenhandel. Tevens dienen voorbereidingen te worden getroffen voor de opvang van mogelijke slachtoffers van mensenhandel. Daarvoor kan voorafgaande aan de acties contact worden opgenomen met het Coördinatiecentrum Mensenhandel die de regionale netwerken kan inschakelen en contacten kan leggen met hulporganisaties in herkomstlanden van slachtoffers.    
### 3.2.7  

####Opvang en huisvesting

Voor het plaatsen van het vermoedelijke slachtoffer op een opvangadres meldt de politie een vermoedelijk slachtoffer dat gebruik wenst te maken van de bedenktijdfase aan bij het Coördinatiecentrum Mensenhandel. Het Coördinatiecentrum dat verantwoordelijk is voor het regelen van de opvang, schakelt de zorgcoördinator vrouwenopvang in de desbetreffende regio in, die er vervolgens voor verantwoordelijk is dat de dagelijkse begeleiding van het vermoedelijke slachtoffer plaatsvindt. In het geval er in de desbetreffende regio nog niet is voorzien in zorgcoördinatie binnen de reguliere hulpverlening blijft het Coördinatiecentrum Mensenhandel verantwoordelijk voor de zorgcoördinatie. Plaatsing van het vermoedelijke slachtoffer wordt door de beschikbare capaciteit bepaald. Als hoofdregel geldt dat in het belang van het onderzoek gedurende de bedenktijdfase opvang wordt gezocht binnen de desbetreffende politieregio. De Korpschef wijst aanspreekpersonen aan binnen zijn korps die de contacten met de zorgcoördinator onderhouden en centraal aanspreekbaar zijn binnen het opsporingsonderzoek. Indien het slachtoffer minderjarig is, dan dient in het gezag te worden voorzien. Voor het organiseren van eerste opvang buiten kantooruren kan de politie een beroep doen op de regionale Meldpunten Vrouwenopvang. Wordt het vermoedelijke slachtoffer buiten kantooruren door de politie geplaatst, dan meldt hij dit, met spoed, eveneens aan het Coördinatiecentrum Mensenhandel. Vervolgens kan het Coördinatiecentrum Mensenhandel dan beoordelen of de opvangfaciliteit geschikt is voor een langere tijd.    
### 3.2.8  

####Kosten van levensonderhoud

Nadat is vastgesteld dat het vermoedelijke slachtoffer bedenktijd wenst voor het overwegen tot het doen van aangifte, verstrekt de politie het aanvraagformulier voor de Rvb aan het vermoedelijke slachtoffer. De Rvb wordt verstrekt teneinde het vermoedelijke slachtoffer in staat te stellen in haar of zijn kosten van levensonderhoud te voorzien. Gedurende de bedenktijd is het verrichten van arbeid niet toegestaan. De verklaring op de tweede bladzijde van het aanvraagformulier wordt voor de verzending ingevuld door de politie. Het aanvraagformulier wordt door de politie voorzien van een stempel. De vreemdeling die gebruik wenst te maken van de regeling stuurt het formulier na ontvangst zo spoedig mogelijk toe aan het COA. Op grond van de Rvb is het vermoedelijke slachtoffer verzekerd tegen ziektekosten. Het aanvraagformulier wordt eenmalig verstrekt en is geldig gedurende de drie maanden bedenktijd.    
### 3.2.9  

####Medische bijstand en rechtshulp

De zorgcoördinator is eindverantwoordelijk voor de opvang van het vermoedelijke slachtoffer gedurende de bedenktijdfase. De zorgcoördinator draagt er zorg voor dat het vermoedelijke slachtoffer in staat wordt gesteld zich medisch te laten onderzoeken en, zich zonodig, te laten behandelen. Met het oog op de mogelijke latere afgifte van een verblijfsvergunning dient een TBC-onderzoek onderdeel uit te maken van dit medisch onderzoek. De zorgcoördinator draagt er zorg voor dat het slachtoffer goed wordt geïnformeerd over de juridische consequenties van het doen van aangifte of het op andere wijze verlenen van medewerking aan een strafrechtelijk opsporings- of vervolgingsonderzoek naar of berechting in feitelijke aanleg van de verdachte. Indien het noodzakelijk blijkt voor het geven van juridisch advies gedurende de bedenktijdfase een rechtshulpverlener in te schakelen, ontvangt deze hiervoor de gebruikelijke financiering van de Raad voor Rechtsbijstand.     
### 3.3  

####Einde van de bedenktijdfase

De bedenktijdfase eindigt: 

a. indien het vermoedelijke slachtoffer tijdens de bedenktijdfase met onbekende bestemming is vertrokken;  

b. indien het vermoedelijke slachtoffer gedurende de bedenktijdfase aangeeft af te zien van het doen van aangifte of het op andere wijze verlenen van medewerking aan een strafrechtelijk opsporings- of vervolgingsonderzoek naar of berechting in feitelijke aanleg van de verdachte;  

c. indien het vermoedelijke slachtoffer aangifte van mensenhandel heeft gedaan en het proces-verbaal heeft ondertekend, of op andere wijze medewerking heeft verleend aan een strafrechtelijk opsporings- of vervolgingsonderzoek naar of berechting in feitelijke aanleg van de verdachte;  

d. indien de vreemdeling een aanvraag om een verblijfsvergunning (anders dan op grond van dit hoofdstuk) indient of heeft ingediend.   
###Ad a

De politie meldt dit per direct onder opgave van de datum van constatering aan de contactpersoon mensenhandel van de IND. De bedenktijd eindigt op het moment dat de politie heeft vastgesteld dat het slachtoffer is vertrokken. De IND informeert vervolgens het COA en de DT&V. 
###Ad b

De politie meldt aan de contactpersoon mensenhandel van de IND dat de vreemdeling afziet van het doen van aangifte of het op andere wijze verlenen van medewerking aan een strafrechtelijk opsporings- of vervolgingsonderzoek naar of berechting in feitelijke aanleg van de verdachte. De bedenktijd eindigt op de datum dat betrokkene afziet van het doen van aangifte of het op andere wijze verlenen van medewerking aan een opsporings- of vervolgingsonderzoek. De IND informeert vervolgens het COA en de DT&V. 
###Ad c

Indien tijdens of na de bedenktijdfase aangifte ter zake van mensenhandel wordt gedaan of medewerking wordt verleend aan een strafrechtelijk opsporings- of vervolgingsonderzoek naar of berechting in feitelijke aanleg van de verdachte, is het beleid als genoemd in B9/4 direct van toepassing. De politie meldt aan de contactpersoon mensenhandel van de IND dat de vreemdeling aangifte van mensenhandel heeft gedaan of op andere wijze medewerking heeft verleend aan een strafrechtelijk opsporings- of vervolgingsonderzoek naar of berechting in feitelijke aanleg van de verdachte. De IND informeert vervolgens het COA inzake de aangifte of het op andere wijze verlenen van medewerking aan een strafrechtelijk opsporings- of vervolgingsonderzoek naar of berechting in feitelijke aanleg van de verdachte. 
###Ad d

Indien de vreemdeling een aanvraag om een verblijfsvergunning (anders dan op grond van dit hoofdstuk) indient of heeft ingediend, is het ter zake geldende beleid van toepassing. De procedures beschreven in dit hoofdstuk zijn niet langer van toepassing op deze vreemdeling.    
### 3.4  

####Einde van de opschorting van het vertrek

Geeft het vermoedelijke slachtoffer gedurende of na de bedenktijdfase aan af te zien van het doen van aangifte of het op andere wijze verlenen van medewerking aan een strafrechtelijk opsporings- of vervolgingsonderzoek naar of berechting in feitelijke aanleg van de verdachte, of loopt de bedenktijdfase af zonder dat er aangifte is gedaan of op andere wijze medewerking is verleend, dan wordt daarmee de opschorting van het vertrek opgeheven. De (vreemdelingen)politie informeert de DT&V hierover. De vreemdeling dient Nederland uit eigen beweging te verlaten (zie [artikel 61](../../../../../wet/vreemdelingenwet/2000/BWBR0011823/README.md) en [62 Vw](../../../../../wet/vreemdelingenwet/2000/BWBR0011823/README.md)). Daarbij verdient het aandacht dat in de reis- of identiteitspapieren van de vreemdeling die stelt slachtoffer van mensenhandel te zijn nimmer aantekeningen omtrent de verwijdering mogen worden geplaatst. De DT&V regelt het vertrek en zorgt voor de benodigde papieren (indien noodzakelijk regelt de DT&V een laissez-passer). De DT&V en de zorgcoördinator kunnen bij vertrek ook bemiddeling vragen aan de IOM.     
### 4  

####Aangifte door een slachtoffer van mensenhandel

### 4.1  

####Aangifte wordt ambtshalve aangemerkt als aanvraag

De politie stelt het vermoedelijke slachtoffer op het moment dat hij hiertoe de wens te kennen geeft in de gelegenheid aangifte te doen of op ander wijze medewerking te verlenen aan een strafrechtelijk opsporings- of vervolgingsonderzoek naar of berechting in feitelijke aanleg van de verdachte van mensenhandel. De politie stelt de contactpersoon mensenhandel van de IND direct door middel van het model ‘Kennisgeving aangifte/verlenen medewerking aan strafrechtelijk onderzoek mensenhandel en beroep op regeling B9 ’ (zie [M55](../../../../../circulaire/vreemdelingencirculaire/2000/(a)/BWBR0012287/README.md)) of het model ‘Kennisgeving aangifte/verlenen medewerking aan strafrechtelijk onderzoek mensenhandel gedurende de asielprocedure (zie [model M55A](../../../../../circulaire/vreemdelingencirculaire/2000/(a)/BWBR0012287/README.md)) per fax van de aangifte in kennis. De politie verstrekt voorts terstond na opmaak van het model M55 of M55A een kopie daarvan aan de vreemdeling. De aangifte dan wel het op andere wijze verlenen van medewerking aan een strafrechtelijk opsporings- of vervolgingsonderzoek ([M55](../../../../../circulaire/vreemdelingencirculaire/2000/(a)/BWBR0012287/README.md)), wordt ambtshalve aangemerkt als een aanvraag tot het verlenen van een verblijfsvergunning, zodra deze is doorgestuurd naar de IND. Indien de vreemdeling te kennen heeft gegeven de inhoudelijke beoordeling van de asielprocedure te willen afwachten kan de verblijfsvergunning verband houdend met mensenhandel in het geval de asielaanvraag wordt afgewezen ambtshalve worden verleend in de asielprocedure. De kennisgeving van aangifte of het verlenen van medewerking aan het strafproces mensenhandel gedurende de asielprocedure ([Model M55a](../../../../../circulaire/vreemdelingencirculaire/2000/(a)/BWBR0012287/README.md)) wordt in dat geval niet aangemerkt als aanvraag tot het verlenen van een verblijfsvergunning. De IND wordt middels een M55A door de politie op de hoogte gesteld van de aangifte of het op andere wijze verlenen van medewerking aan strafrechtelijk onderzoek mensenhandel (zie M55A).   
### 4.1.1  

####Bescheid rechtmatig verblijf

De politie verstrekt het bescheid rechtmatig verblijf ([bijlage 7g VV](../../../../../ministeriele-regeling/voorschrift/vreemdelingen/2000/BWBR0012002/README.md)) aan het slachtoffer van mensenhandel. Op het bescheid rechtmatig verblijf wordt aangetekend dat het verrichten van arbeid niet is toegestaan.     
### 4.2  

####De situatie na de aangifte of verlenen medewerking

De politie meldt het feit dat een slachtoffer aangifte heeft gedaan of op andere wijze medewerking verleent of heeft verleend aan een strafrechtelijk opsporings- of vervolgingsonderzoek terzake mensenhandel aan het Coördinatiecentrum Mensenhandel. Dit Coördinatiecentrum draagt de verantwoordelijkheid voor het registreren van het aantal meldingen. De melding dient overigens ook te geschieden indien het Coördinatiecentrum niet betrokken is bij de opvang en huisvesting van de betrokken vreemdeling.   
### 4.2.1  

####Beëindiging Rvb

Indien een slachtoffer heeft gebruikgemaakt van de bedenktijdfase en een Rvb-verstrekking heeft ontvangen, is het onderstaande van belang. Het COA beëindigt de verstrekking van de uitkering krachtens de [Rvb](../../../../../ministeriele-regeling/regeling/verstrekkingen/bepaalde/categorieën/vreemdelingen/BWBR0009726/README.md), indien: 

a. het slachtoffer afziet van het doen aangifte of het op andere wijze verlenen van medewerking (zie B9/3.3); óf  

b. het slachtoffer aangifte heeft gedaan of op andere wijze medewerking heeft verleend aan een strafrechtelijk opsporings of vervolgingsonderzoek inzake mensenhandel en tengevolge van deze aangifte een verblijfsvergunning is afgegeven (zie B9/3.3).   
###Ad a

Het COA beëindigt de verstrekking krachtens de [RvB](../../../../../ministeriele-regeling/regeling/verstrekkingen/bepaalde/categorieën/vreemdelingen/BWBR0009726/README.md) vanaf de datum waarop de vertrektermijn van het slachtoffer eindigt. 
###Ad b

Het COA beëindigt de verstrekking krachtens de [RvB](../../../../../ministeriele-regeling/regeling/verstrekkingen/bepaalde/categorieën/vreemdelingen/BWBR0009726/README.md) niet eerder dan nadat een verblijfsvergunning is afgegeven. Na afgifte van de verblijfsvergunning maakt het slachtoffer aanspraak op een uitkering ingevolge de [Wwb](../../../../../wet/wet/werk/en/bijstand/BWBR0015703/README.md).    
### 4.2.2  

####Opvang

Na afgifte van de verblijfsvergunning kan het slachtoffer zich voor vervolgopvang wenden tot de zorgcoördinator in de regio waar hij of zij reeds verblijft of, in het geval er geen regionale zorgcoördinator beschikbaar is, tot het Coördinatiecentrum Mensenhandel. Vervolgopvang op een andere locatie kan aangewezen zijn, indien de opvanglocatie die in de bedenktijdfase werd geboden niet geschikt is voor een langduriger verblijf. Heeft het slachtoffer geen gebruik gemaakt van de bedenktijd maar direct aangifte gedaan of op andere wijze medewerking verleend aan een strafrechtelijk opsporings- of vervolgingsonderzoek, dan schakelt de politie het Coördinatiecentrum Mensenhandel in voor het regelen van de opvang. Na afgifte van de verblijfsvergunning kan het slachtoffer gedurende het verblijf op grond van de in dit hoofdstuk beschreven procedure gebruik maken van de mogelijkheden voor het volgen van een opleiding en voor vrije tijdsbesteding. De zorgcoördinator beschikt over de informatie van het aanbod in de regio.    
### 4.2.3  

####Medisch onderzoek

De zorgcoördinator ziet toe op het regelen van het medische onderzoek. Indien het slachtoffer nog geen TBC-keuring heeft ondergaan, dient een TBC-keuring onderdeel uit te maken van dit medische onderzoek.    
### 4.2.4  

####Rechtshulp

De zorgcoördinator draagt er zorg voor dat het slachtoffer goed wordt geïnformeerd over de juridische consequenties van het doen van aangifte of het op andere wijze medewerking verlenen aan een strafrechtelijk opsporings- of vervolgingsonderzoek. Indien juridisch advies noodzakelijk blijkt, kan een rechtshulpverlener worden ingeschakeld. De rechtshulpverlener ontvangt hiervoor de gebruikelijke financiering van de Raad voor Rechtsbijstand.     
### 4.3  

####Wens tot vertrek na aangifte

Doet het vermoedelijke slachtoffer aangifte of verleent hij op andere wijze medewerking aan een strafrechtelijk opsporings- of vervolgingsonderzoek, maar geeft hij of zij te kennen uit Nederland te willen vertrekken, dan meldt de politie dit aan de contactpersoon mensenhandel van de IND. Indien het vermoedelijke slachtoffer bereid is te getuigen in het proces tegen de verdachte, neemt de contactpersoon mensenhandel van de IND contact op met het OM. Acht het OM het voor de procesgang tegen de verdachte noodzakelijk dat betrokkene als getuige (ter zitting) kan worden gehoord, dan worden daar in overleg met de aangever nadere afspraken over gemaakt. Het verdient aanbeveling om, indien mogelijk, voorafgaande aan het vertrek contact op te nemen met het Coördinatiecentrum Mensenhandel, zodat er afspraken kunnen worden gemaakt met NGO’s in de landen van herkomst. NGO’s kunnen in dit geval een dubbele functie vervullen. Zij kunnen het vermoedelijke slachtoffer bijstaan bij het reïntegreren na terugkeer en het zorgen voor het in stand houden van de contacten tussen het vermoedelijke slachtoffer en de betreffende Nederlandse instanties.     
### 5  

####Voorwaarden verblijfsvergunning getuige-aangever

De verblijfsvergunning voor bepaalde tijd, bedoeld in [artikel 14 Vw](../../../../../wet/vreemdelingenwet/2000/BWBR0011823/README.md), kan onder een beperking verband houdend met de vervolging van mensenhandel worden verleend, indien: 

a. de vreemdeling getuige-aangever is van mensenhandel (zie [artikel 3.48, eerste lid, onder b, Vb](../../../../../AMvB/vreemdelingenbesluit/2000/BWBR0011825/README.md));  

b. de vreemdelinge terzake aangifte heeft gedaan;  

c. sprake is van een strafrechtelijk opsporingsonderzoek of vervolgingsonderzoek naar of berechting in feitelijke aanleg van de verdachte van het strafbare feit, waarvan aangifte is voldaan;  

d. en het verblijf in Nederland van de getuige-aangever naar het oordeel van de Minister in het belang van de opsporing of vervolging van de verdachte noodzakelijk is.   Ad a Getuige-aangevers kunnen vreemdelingen zijn die zelf werkzaam zijn in dezelfde sector als het slachtoffer. Tevens kunnen het personen zijn, die werkzaam zijn buiten deze sector en die kennis dragen van mensenhandel. Alleen de getuige-aangevers die geen geldige verblijfstitel hebben in Nederland kunnen rechten ontlenen aan de in dit hoofdstuk omschreven procedure. Op hen is de bedenktijd als omschreven in B9/3.2 niet van toepassing omdat de bedenktijd naar zijn aard bedoeld is om een slachtoffer uit de strafbare situatie te halen en de gelegenheid te bieden om op adem te komen en een weloverwogen beslissing tot aangifte te kunnen laten nemen. De aanvraag wordt niet afgewezen: 

– wegens het ontbreken van een geldige mvv (zie [artikel 17, eerste lid, onder d, Vw](../../../../../wet/vreemdelingenwet/2000/BWBR0011823/README.md)):  

– wegens gevaar voor de openbare orde, indien er sprake is van een inbreuk op de openbare orde die naar het oordeel van de Minister rechtstreeks verband houdt met het feit waarvan aangifte is gedaan;  

– indien de vreemdeling na verkrijging van rechtmatig verblijf in Nederland nieuwkomer zou zijn in de zin van de [Wet inburgering nieuwkomers](../../../../../wet/wet/inburgering/nieuwkomers/BWBR0009544/README.md) en niet beschikt over kennis op basisniveau van de Nederlandse taal en de Nederlandse maatschappij (zie [artikel 16, eerste lid, onder h, Vw](../../../../../wet/vreemdelingenwet/2000/BWBR0011823/README.md) juncto [artikel 17, eerste lid, Vw](../../../../../wet/vreemdelingenwet/2000/BWBR0011823/README.md)).   
###Ontbreken geldig document voor grensoverschrijding

De aanvraag wordt niet afgewezen indien de getuige-aangever niet over een paspoort beschikt. Onderwijl dient een paspoort te worden aangevraagd bij de diplomatieke vertegenwoordiging van het land waarvan de getuige-aangever de nationaliteit bezit. Het bepaalde in B1/4.2 is vervolgens van toepassing. 
###Leges

De getuige-aangever van mensenhandel is geen leges verschuldigd voor het indienen van een aanvraag op grond van [artikel 3.48 Vb](../../../../../AMvB/vreemdelingenbesluit/2000/BWBR0011825/README.md) (zie [artikel 3.34b, eerste lid, onder a, VV](../../../../../ministeriele-regeling/voorschrift/vreemdelingen/2000/BWBR0012002/README.md)).    
### 6  

####Procedurele bepalingen getuige-aangever

### 6.1  

####Aangifte wordt ambtshalve aangemerkt als aanvraag

De aangifte wordt ambtshalve aangemerkt als een aanvraag tot het verlenen van een verblijfsvergunning, zodra deze is doorgestuurd naar de IND. De politie stelt de contactpersoon mensenhandel van de IND direct door middel van het model ‘Kennisgeving aangifte mensenhandel en beroep op regeling B9’ (zie [model M-55](../../../../../circulaire/vreemdelingencirculaire/2000/(a)/BWBR0012287/README.md)) per fax van de aangifte in kennis. De contactpersoon mensenhandel van de IND neemt naar aanleiding van de aanvraag om een verblijfsvergunning contact op met het OM. Wat de getuige-aangevers betreft is de stem van het OM doorslaggevend of een verblijfsvergunning zal worden verstrekt of niet. Criterium is hierbij de vraag of de aanwezigheid van de getuige-aangever in Nederland gewenst is voor het opsporings- en vervolgingsonderzoek tegen de verdachte.    
### 6.2  

####Opschorting van de verwijdering

De aangifte van mensenhandel schort de verwijdering van de getuige-aangever uit Nederland op. De opschorting van de verwijdering geldt totdat het OM heeft beslist of de aangifte aanleiding is om een verblijfsvergunning te verlenen.    
### 6.3  

####Meldplicht

Gedurende de opschorting van de verwijdering dient de getuige-aangever zich maandelijks te melden bij het regionale politiekorps waar hij of zij administratief is ondergebracht. De politie stelt de contactpersoon mensenhandel van de betreffende IND-locatie waar de eerste melding is geregistreerd in kennis of aan de meldingsplicht is voldaan.    
### 6.4  

####Bescheid rechtmatig verblijf

De politie verstrekt het bescheid rechtmatig verblijf ([bijlage 7g VV](../../../../../ministeriele-regeling/voorschrift/vreemdelingen/2000/BWBR0012002/README.md)) aan de getuige-aangever van mensenhandel. Op het bescheid rechtmatig verblijf wordt aangetekend dat het verrichten van arbeid niet is toegestaan.    
### 6.5  

####Opvang en financiën

Zolang er nog geen beslissing is op het verzoek om de verblijfsvergunning kan een getuige-aangever aanspraak maken op de [Rvb](../../../../../ministeriele-regeling/regeling/verstrekkingen/bepaalde/categorieën/vreemdelingen/BWBR0009726/README.md). Een getuige-aangever die in verband met de aangifte gevaar loopt, kan daarbij aanspraak maken op opvang. De politie neemt contact op met het Coördinatiecentrum Mensenhandel indien om een veilige locatie wordt verzocht.     
### 7  

####De beslissing

### 7.1  

####Beslissing op de aanvraag

De contactpersoon mensenhandel van de IND stelt de politie per fax in kennis van de beslissing op de aanvraag om een verblijfsvergunning. Ten aanzien van de termijn waarbinnen op de aanvraag dient te worden beslist, wordt onderscheid gemaakt of het een aanvraag van een slachtoffer of van een getuige-aangever betreft. Op de aanvraag van een slachtoffer dient – onvoorziene omstandigheden daargelaten – binnen 24 uur nadat de aanvraag per fax door de politie aan de IND is gezonden te worden beslist. Bij een aanvraag van een getuige-aangever is het praktisch niet haalbaar binnen een dergelijke termijn te beslissen. Dit in verband met het verplicht consulteren van het OM, alvorens op de aanvraag kan worden beslist (zie B9/6.1). De contactpersoon mensenhandel van de IND stelt het OM in kennis van de beslissing.    
### 7.2  

####Beperking en arbeidsmarktaantekening

De verblijfsvergunning wordt verleend onder de volgende beperking: ‘onder de beperking als genoemd in de Vreemdelingencirculaire, B9, arbeid vrij toegestaan. TWV niet vereist’. Op het verblijfsdocument zal evenwel worden vermeld ‘beperking conform beschikking Minister. Arbeid vrij toegestaan. TWV niet vereist’.    
### 7.3  

####Afgifte van het verblijfsdocument

Het verblijfsdocument wordt afgegeven door de politie onder wiens administratieve verantwoordelijkheid het slachtoffer of de getuige-aangever valt (zie B9/3.2.2). Indien het noodzakelijk is, kan de politie het slachtoffer of de getuige-aangever begeleiden bij het ophalen van het verblijfsdocument.     
### 8  

####Geldigheidsduur van de verblijfsvergunning

### 8.1  

####Slachtoffer

De verblijfsvergunning wordt in beginsel voor een periode van één jaar verleend. De verblijfsvergunning is geldig zolang er sprake is van een strafrechtelijk opsporings- of vervolgingsonderzoek naar of berechting in feitelijke aanleg van de verdachte van het strafbare feit waarvan aangifte is gedaan of waaraan op andere wijze medewerking is verleend. Zodra de strafzaak door het OM wordt geseponeerd of tegen de uitspraak van de rechtbank in het proces tegen de verdachte geen beroep is ingesteld dan wel het gerechtshof uitspraak heeft gedaan en hiertegen geen beroep in cassatie is ingesteld, komt de grond aan de verblijfsvergunning als bedoeld in B9 te ontvallen. Het OM doet hiervan melding aan de contactpersoon mensenhandel van de IND, alsmede aan het slachtoffer van mensenhandel. De verblijfsvergunning wordt dan ingetrokken. Betrokkene dient Nederland uit eigen beweging te verlaten. De rechtsplicht om Nederland te verlaten blijft achterwege, indien betrokkene een aanvraag indient om een verblijfsvergunning voor een ander doel en aan de daaraan gestelde voorwaarden is voldaan. Het beroep in cassatie mag in Nederland worden afgewacht, aangezien de Hoge Raad de zaak nog terug kan wijzen naar het Hof. Cassatie in het belang der wet mag niet in Nederland worden afgewacht, aangezien cassatie in het belang der wet geen verandering in de rechten en positie van partijen te weeg kan brengen en derhalve geen rechtsgevolgen voor de betrokken partijen heeft.    
### 8.2  

####Getuige-aangever

De verblijfsvergunning wordt in beginsel voor de periode van één jaar verleend. De verblijfsvergunning is geldig zolang het OM de aanwezigheid van betrokkene in Nederland noodzakelijk acht. Zodra het OM de aanwezigheid van betrokkene in Nederland niet langer noodzakelijk acht, komt de grond aan de verblijfsvergunning als bedoeld in B9 te ontvallen. Het OM doet hiervan melding aan de IND en aan de getuige-aangever. De verblijfsvergunning wordt dan ingetrokken. Betrokkene dient Nederland uit eigen beweging te verlaten. De rechtsplicht om Nederland te verlaten blijft, achterwege, indien betrokkene een aanvraag indient om een verblijfsvergunning voor een ander doel en aan de daaraan gestelde voorwaarden is voldaan. Het bovenstaande geldt ook als de strafzaak door het OM wordt geseponeerd of tegen de uitspraak van de rechtbank in het proces tegen de verdachte geen beroep is ingesteld dan wel het gerechtshof uitspraak heeft gedaan. Het OM doet hiervan melding aan de contactpersoon mensenhandel van de IND, alsmede aan de getuige-aangever van mensenhandel.     
### 9  

####Verlenging

### 9.1  

####Slachtoffer

De geldigheidsduur van de verblijfsvergunning van het slachtoffer kan worden verlengd zolang er sprake is van een strafrechtelijk opsporings- of vervolgingsonderzoek naar of berechting in feitelijke aanleg van de verdachte van het strafbare feit ter zake waarvan aangifte is gedaan of waaraan op andere wijze medewerking is verleend. De geldigheid van de verblijfsvergunning wordt niet verlengd indien er geen sprake meer is van een strafrechtelijk opsporings- of vervolgingsonderzoek naar of berechting in feitelijke aanleg van de verdachte van het strafbare feit ter zake waarvan aangifte is gedaan of waaraan op andere wijze medewerking is verleend. Bij de beoordeling van de verlengingsaanvraag dient de IND bij het OM na te gaan of er nog sprake is van een strafrechtelijk opsporings- of vervolgingsonderzoek dan wel of de berechting in feitelijke aanleg van de verdachte heeft plaatsgevonden.    
### 9.2  

####Getuige-aangever

De geldigheidsduur van de verblijfsvergunning van de getuige-aangever kan worden verlengd zolang er sprake is van een strafrechtelijk opsporings- en vervolgingsonderzoek naar of berechting in feitelijke aanleg van de verdachte van het strafbare feit waarvan aangifte is gedaan. Hierbij is van belang dat het OM de aanwezigheid van betrokkene in Nederland noodzakelijk acht. Indien het OM de aanwezigheid van betrokkene in Nederland niet van belang acht, wordt de aanvraag om verlenging afgewezen.    
### 9.3  

####Plaats van indienen van de aanvraag

De aanvraag om verlenging van de geldigheidsduur van de verblijfsvergunning van hetzij de slachtoffer-aangever, hetzij de getuige-aangever kan rechtstreeks bij de IND worden ingediend (zie [artikel 3.33b VV](../../../../../ministeriele-regeling/voorschrift/vreemdelingen/2000/BWBR0012002/README.md)).    
### 9.4  

####Document voor grensoverschrijding, middelen en openbare orde

De aanvraag wordt niet afgewezen: 

– wegens het ontbreken van voldoende zelfstandige en duurzame middelen van bestaan (zie [artikel 16, eerste lid, onder c, Vw](../../../../../wet/vreemdelingenwet/2000/BWBR0011823/README.md));  

– wegens gevaar voor de openbare orde, indien er sprake is van een inbreuk op de openbare orde die naar het oordeel van de Minister rechtstreeks verband houdt met het feit waarvan aangifte is gedaan.   
###Geldig document voor grensoverschrijding

Indien het slachtoffer of de getuige-aangever van mensenhandel niet over een paspoort beschikt, dient hij een paspoort aan te vragen bij de diplomatieke vertegenwoordiging van het land waarvan hij de nationaliteit bezit. Het bepaalde in B1/4.2 is vervolgens van toepassing.    
### 9.5  

####Leges

Op grond van [artikel 3.34e, onder c, VV](../../../../../ministeriele-regeling/voorschrift/vreemdelingen/2000/BWBR0012002/README.md) is het slachtoffer of de getuige-aangever die in aanmerking komt voor verlenging van de geldigheidsduur van de verblijfsvergunning regulier voor bepaalde tijd onder een beperking, bedoeld in [artikel 3.4, eerste lid, onder s, Vb](../../../../../AMvB/vreemdelingenbesluit/2000/BWBR0011825/README.md), geen leges verschuldigd.     
### 10  

####Beklagprocedure

Ingevolge het bepaalde in [artikel 3.88 Vb](../../../../../AMvB/vreemdelingenbesluit/2000/BWBR0011825/README.md) wordt de aanvraag tot het verlengen van de geldigheidsduur van de verblijfsvergunning voor bepaalde tijd, bedoeld in [artikel 14 Vw](../../../../../wet/vreemdelingenwet/2000/BWBR0011823/README.md), verleend onder een beperking verband houdende met de vervolging van mensenhandel, niet op grond van [artikel 18, eerste lid, onder f, Vw](../../../../../wet/vreemdelingenwet/2000/BWBR0011823/README.md) afgewezen, indien: 

– de beslissing tot niet vervolging of niet verdere vervolging van de verdachte is genomen;  

– de vreemdeling tegen die beslissing schriftelijk beklag heeft gedaan bij het Gerechtshof;  

– op dat beklag nog niet is beslist.    Wanneer de verdachte niet wordt vervolgd dan wel de vervolging niet wordt voortgezet, kunnen zowel slachtoffers als getuige-aangevers van mensenhandel daarover schriftelijk beklag doen bij het Gerechtshof (zie [artikel 12 WvSv](../../../../../wet/wet/van/15/januari/1921/BWBR0001903/README.md)). De beslissing op het beklag mag in Nederland worden afgewacht. De politie dient betrokkene in kennis te stellen van de niet vervolging dan wel het niet voortzetten van de vervolging van de verdachte. Na kennisneming van deze beslissing, dient betrokkene binnen twee weken de politie te informeren omtrent het wel of niet indienen van een beklag bij het Gerechtshof.   Heeft het (vermoedelijke) slachtoffer aangifte gedaan en is hij of zij in het bezit van een verblijfsvergunning, dan loopt de geldigheid daarvan door totdat het Gerechtshof inzake het beklag een uitspraak heeft gedaan.   Is het (vermoedelijke) slachtoffer nog niet in het bezit van een verblijfsvergunning, dan zal de Korpschef de verwijdering van betrokkene opschorten tot het Gerechtshof uitspraak heeft gedaan. Gedurende deze procedure blijven aanspraken op de Rvb van kracht, voorzover betrokkene voorafgaand aan de aangifte gebruik heeft gemaakt van de bedenktijd en de aangifte nog niet heeft geleid tot afgifte van een verblijfsvergunning.   Voor getuige-aangevers geldt per definitie dat de verwijdering zal worden opgeschort totdat het Gerechtshof uitspraak heeft gedaan. Gedurende deze procedure blijven aanspraken op de Rvb van kracht, voorzover aangifte niet heeft geleid tot afgifte van een verblijfsvergunning.     
### 11  

####Wijziging beperking en voortgezet verblijf ex [artikel 3.52 Vb](../../../../../AMvB/vreemdelingenbesluit/2000/BWBR0011825/README.md)

Nadat de grond aan de verblijfsvergunning als bedoeld in dit hoofdstuk is komen te ontvallen dient betrokkene Nederland te verlaten. 
###Wijziging beperking

Dat is anders indien betrokkene tijdig een aanvraag doet om wijziging van de verblijfsvergunning voor een ander doel en aan de in dat kader gestelde voorwaarden is voldaan. Betrokkene dient dan een wijziging van de vergunning aan te vragen. Het gaat hier om een aanvraag die niet gerelateerd is aan de B9-procedure, bijvoorbeeld verblijf bij partner. 
###De zelfstandige verblijfsvergunning voor voortgezet verblijf ingevolge [artikel 3.52 Vb](../../../../../AMvB/vreemdelingenbesluit/2000/BWBR0011825/README.md)

Indien een slachtoffer of een getuige-aangever – aan wie voor de duur en in het belang van het strafproces tijdelijk verblijf in Nederland was toegestaan – van oordeel is dat het verblijf dient te worden voortgezet om onaanvaardbare gevolgen bij terugzending te voorkomen, kan hij een beroep doen op [artikel 3.52 Vb](../../../../../AMvB/vreemdelingenbesluit/2000/BWBR0011825/README.md). In B16 is nader uitgewerkt op welke gronden en in welke situaties een vreemdeling voor een zelfstandige verblijfsvergunning voor voortgezet verblijf op grond van [3.52 Vb](../../../../../AMvB/vreemdelingenbesluit/2000/BWBR0011825/README.md) in aanmerking komt.    
### 12  

####Gezinshereniging

Voor verlening van een verblijfsvergunning komen in aanmerking: 

* de minderjarige biologische of juridische kinderen van het slachtoffer of de getuige-aangever;  

* die feitelijk behoren tot het gezin van het slachtoffer of de getuige-aangever;  

* die reeds in het land van herkomst feitelijk behoorden tot het gezin van het slachtoffer of de getuige-aangever; en  

* die onder het wettig gezag van het slachtoffer of de getuige-aangever staan.   Op deze aanvraag zijn de algemene toelatingsvoorwaarden als verwoord in [artikel 16 Vw](../../../../../wet/vreemdelingenwet/2000/BWBR0011823/README.md) en de algemene bepalingen van B2 van toepassing, met uitzondering van de bepalingen in zake het middelenvereiste. Om te verzekeren dat de minderjarige kinderen slechts verblijf krijgen gedurende de periode van toelating van het slachtoffer of de getuige-aangever, krijgt de aan hen verstrekte verblijfsvergunning dezelfde geldigheidsduur als die van het slachtoffer of de getuige-aangever. De vreemdeling aan wie ingevolge de bepalingen van B2 een verblijfsvergunning voor verblijf bij het slachtoffer of de getuige-aangever is verleend, komt niet in aanmerking voor een zelfstandige verblijfsvergunning voor voortgezet verblijf, zoals bedoeld in [artikel 3.50 Vb](../../../../../AMvB/vreemdelingenbesluit/2000/BWBR0011825/README.md), aangezien het hier gaat om een verblijfsrecht van tijdelijke aard (zie [artikel 3.5, tweede lid, onder a en o, Vb](../../../../../AMvB/vreemdelingenbesluit/2000/BWBR0011825/README.md) en B16).    
### 13  

####Slachtoffers van mensenhandel die geen medewerking verlenen aan opsporing en vervolging

Aan een slachtoffer van mensenhandel kan op grond van [artikel 3.4, derde lid, Vb](../../../../../AMvB/vreemdelingenbesluit/2000/BWBR0011825/README.md) een verblijfsvergunning worden verleend als aangetoond wordt dat het slachtoffer geen aangifte kan of wil doen of anderszins medewerking kan of wil verlenen aan de strafrechtelijke opsporing en vervolging van de mensenhandelaar in verband met: 

* een ernstige bedreiging en/of  

* een medische of psychische beperking.   Het bovenstaande moet worden aangetoond door: 

* een verklaring van de politie waaruit blijkt dat de vreemdeling slachtoffer is van mensenhandel; en  

* indien van toepassing een verklaring van de politie waaruit blijkt dat van de vreemdeling niet verwacht kan worden medewerking te verlenen aan het strafproces in verband met ernstige bedreigingen hier te lande door de mensenhandelaar. Als voornoemde verklaring wordt overgelegd, wordt hiermee tevens aannemelijk geacht dat betrokkene zich niet aan de bedreigingen kan onttrekken als hij zich zou vestigen in het land van herkomst, omdat mensenhandelbendes vrijwel altijd opereren over de grenzen heen; of  

* indien van toepassing medische informatie waaruit blijkt dat een fysieke of psychische aandoening aan het verlenen van medewerking aan het strafproces in de weg staat. De medische informatie moet afkomstig zijn van een behandelaar die hetzij in het register van Beroepen in de Individuele Gezondheidszorg hetzij in het register van het Nederlands Instituut van Psychologen is ingeschreven.   
###Vrijstellingen van de algemene voorwaarden

In afwijking van de algemene voorwaarden genoemd in [artikel 16 Vw](../../../../../wet/vreemdelingenwet/2000/BWBR0011823/README.md) wordt de aanvraag niet afgewezen: 

* wegens het ontbreken van een geldige mvv (zie [artikel 17, eerste lid, onder d, Vw](../../../../../wet/vreemdelingenwet/2000/BWBR0011823/README.md) en B1/4.1.1);  

* wegens gevaar voor de openbare orde, indien er sprake is van een inbreuk op de openbare orde die naar het oordeel van de Minister rechtstreeks verband houdt met het slachtofferschap van mensenhandel; of  

* het ontbreken van zelfstandige en voldoende middelen van bestaan (zie [artikel 16, eerste lid, onder c, Vw](../../../../../wet/vreemdelingenwet/2000/BWBR0011823/README.md)).   Indien de vreemdeling niet beschikt over een geldig document voor grensoverschrijding is B9/2 van overeenkomstige toepassing. 
###Leges

Op grond van [artikel 3.34b, onder k en m, VV](../../../../../ministeriele-regeling/voorschrift/vreemdelingen/2000/BWBR0012002/README.md) zijn het slachtoffer van mensenhandel en de minderjarige kinderen van het slachtoffer van mensenhandel geen leges verschuldigd voor het indienen van een aanvraag. 
###Beperking en arbeidsmarktaantekening

Aan vreemdelingen als hier bedoeld wordt voor de duur van een jaar een verblijfsvergunning voor bepaalde tijd verleend op grond van [artikel 3.4, derde lid, Vb](../../../../../AMvB/vreemdelingenbesluit/2000/BWBR0011825/README.md) met de beperking ‘conform beschikking Minister’. De arbeidsmarktaantekening luidt: ‘arbeid vrij toegestaan’. Aan de vergunning wordt als voorschrift verbonden de verplichting voldoende verzekerd te zijn tegen ziektekosten, met inbegrip van de kosten verbonden aan opname en verpleging in een sanatorium of een psychiatrische inrichting. 
###Verlenging

De verblijfsvergunning is tijdelijk van aard. De geldigheidsduur van de verblijfsvergunning van het slachtoffer kan niet worden verlengd. Na een jaar kan het slachtoffer een aanvraag indienen om een verblijfsvergunning onder de beperking ‘voortgezet verblijf’ (B16/4.9). De vreemdeling kan er ook voor kiezen om tussentijds of na een jaar alsnog aangifte te doen dan wel anderszins medewerking te verlenen aan de opsporing en vervolging van de mensenhandelaar en op die grond een tijdelijke verblijfsvergunning te verkrijgen.     
### 10  

####EU-recht

### 1  

####Inleiding

Dit hoofdstuk heeft betrekking op onderdanen van de staten die partij zijn bij het EG-Verdrag en het EU-Verdrag, de EER-overeenkomst en de Overeenkomst EG-Zwitserland, over het vrije verkeer van personen, alsmede de familieleden van deze onderdanen, ongeacht hun nationaliteit.   
### 1.1  

####Associatie- en samenwerkingsovereenkomsten

De bijzondere bepalingen die gelden voor onderdanen van staten waarmee de EU een associatie- of samenwerkingsovereenkomst heeft gesloten, zijn vermeld in B11.    
### 1.2  

####Partijen bij het EG-Verdrag en het EU-Verdrag

Partijen bij het EG-Verdrag en het EU-Verdrag: Nederland, België, Duitsland, Frankrijk, Italië, Luxemburg, Denemarken, Ierland, het Verenigd Koninkrijk en Noord- Ierland, Griekenland, Portugal, Spanje, Finland, Oostenrijk, Zweden, Cyprus, Estland, Hongarije, Letland, Litouwen, Malta, Polen, Slovenië, Slowakije, Tsjechië, Bulgarije en Roemenië. Voor het toepasselijke overgangsrecht (zie B10/8). Voor het toepassingsgebied van zowel binnen als buiten Europa gelegen grondgebieden van lidstaten wordt verwezen naar [A2/6.2.2](../../../../../circulaire/vreemdelingencirculaire/2000/(a)/BWBR0012287/README.md).    
### 1.3  

####Partijen bij de Overeenkomst betreffende de EER

Deze Overeenkomst is gesloten tussen IJsland, Noorwegen, Liechtenstein en de onder B10/1.2 genoemde partijen.    
### 1.4  

####De Overeenkomst EG-Zwitserland

Deze Overeenkomst is gesloten tussen Zwitserland en de onder B10/1.2 genoemde partijen.    
### 1.5  

####Definitie gemeenschapsonderdanen

In [artikel 1, aanhef en onder e, Vw](../../../../../wet/vreemdelingenwet/2000/BWBR0011823/README.md) wordt een definitie gegeven van het begrip ‘gemeenschapsonderdanen’. Onder gemeenschapsonderdanen wordt het volgende verstaan: 

– onderdanen van de lidstaten van de EU (burgers van de Unie), die op grond van het EG-Verdrag gerechtigd zijn een andere lidstaat binnen te komen en er te verblijven, alsmede hun familieleden, die de nationaliteit van een derde staat bezitten en die uit hoofde van een ter toepassing van het Verdrag tot oprichting van de EG genomen besluit gerechtigd zijn een lidstaat binnen te komen en er te verblijven;  

– onderdanen van een staat die partij is bij de EER-Overeenkomst, die terzake van binnenkomst en verblijf in een lidstaat rechten genieten die gelijk zijn aan die van burgers van de lidstaten van de EU, alsmede hun familieleden, die de nationaliteit van een derde staat bezitten en die krachtens bovengenoemde Overeenkomst gerechtigd zijn een lidstaat binnen te komen en er te verblijven;  

– onderdanen van Zwitserland die op grond van de Overeenkomst EG-Zwitserland, anderzijds, over het vrije verkeer van personen (Trb. 2000, 16 en 86), gerechtigd zijn een andere lidstaat binnen te komen en er te verblijven, alsmede hun familie- en gezinsleden die de nationaliteit van een derde staat bezitten en die krachtens de bovengenoemde Overeenkomst gerechtigd zijn een lidstaat binnen te komen en er te verblijven.   Een Nederlander is in beginsel niet aan te merken als gemeenschapsonderdaan, tenzij wordt vastgesteld dat betrokkene (ook) verblijfsrecht ontleent aan het gemeenschapsrecht. Hierbij kan worden gedacht aan een in Nederland gevestigde Nederlander die vanuit Nederland diensten verricht ten behoeve van dienstenontvangers in een andere lidstaat. Gemeenschapsonderdaan is ook de Nederlander die in een andere lidstaat gevestigd is geweest met het oog op het verrichten van economische activiteiten en zich nadien weer in Nederland heeft gevestigd en zijn economische activiteiten hier te lande voortzet (zie B10/3.4, B10/5.3.1, B10/5.3.2 en B10/5.4.2).    
### 1.6  

####Terminologie

In dit hoofdstuk zullen de termen ‘Burger van de Unie’, ‘onderdaan van de EER’ en ‘onderdaan van een derde land’ worden gebruikt. ‘Burger van de Unie’ is de term die wordt gebruikt voor iedere onderdaan van een lidstaat van de EU. ‘Onderdaan van de EER’ wordt gebruikt voor iedere onderdaan van de EU en van IJsland, Noorwegen en Liechtenstein. Het gezinslid, dat zelf geen onderdaan is van de EU of EER, valt niet onder deze termen. Voor zover een regel ook betrekking heeft op het gezinslid van een burger van de Unie, onderdaan van de EER of onderdaan van Zwitserland, en zelf niet de nationaliteit heeft van één van deze lidstaten, wordt dit expliciet vermeld. ‘Onderdaan van een derde land’ is iedereen die geen burger van de Unie is of onderdaan van een EER- lidstaat of van Zwitserland. Burgers van de Unie, onderdanen van de EER, Zwitserse onderdanen, alsmede hun gezinsleden – ongeacht hun nationaliteit – die verblijfsrecht ontlenen aan het EG-Verdrag of de Overeenkomst EG-Zwitserland, worden allen aangeduid als ‘gemeenschapsonderdanen’. Gemeenschapsonderdanen zijn echter niet in alle gevallen ook burgers van de Unie. Zo zijn de gezinsleden van de burger van de Unie, onderdaan van de EER of Zwitserland die verblijfsrecht ontlenen aan het EG-Verdrag of genoemde Overeenkomst, maar die niet de nationaliteit van deze staten bezitten, wel gemeenschapsonderdaan doch niet burger van de Unie.    
### 1.7  

####Aard van het verblijf van een burger van de Unie

Het is burgers van de Unie en hun gezinsleden toegestaan om in Nederland te verblijven, tenzij zij verblijf houden in strijd met een beperking op grond van een regeling vastgesteld krachtens het EG-Verdrag, dan wel de toegang of het verblijf is geweigerd op grond van een actuele bedreiging van de openbare orde, openbare veiligheid of de volksgezondheid. Ingevolge artikel 17, eerste lid, EG-Verdrag is een ieder die de nationaliteit van een lidstaat bezit burger van de Unie. Artikel 17, tweede lid, EG-Verdrag bepaalt voorts dat de burgers van de Unie de rechten genieten en zijn onderworpen aan de plichten die bij dit Verdrag zijn vastgesteld. Zij hebben het recht vrij op het grondgebied van de lidstaten te verblijven, onder voorbehoud van de beperkingen en voorwaarden die bij het EG-Verdrag en de bepalingen ter uitvoering daarvan zijn vastgesteld (zie artikel 18 EG-Verdrag). Burgers van de Unie en hun gezinsleden ontlenen hun aanspraak op verblijf rechtstreeks aan het EG-Verdrag en de daaruit voortvloeiende Richtlijnen en Verordeningen. Het verblijfsrecht van burgers van de Unie ontstaat en vervalt van rechtswege. Onderdanen van de EER en van Zwitserland hebben aan de burger van de Unie gelijkwaardige rechten. Het verblijfsrecht van burgers van de Unie, onderdanen van de EER en van Zwitserland wordt op voorhand aangenomen, dus zonder tussenkomst van de Nederlandse overheid en zonder dat daadwerkelijk een besluit behoeft te worden genomen. Als regel geldt dat zij hier te lande wel verblijfsrecht hebben, maar niet in het bezit zijn van een verblijfsdocument. In Richtlijn 2004/38 staat het burgerschap van de Unie centraal. Overwogen wordt dat het burgerschap van de Unie de fundamentele status dient te zijn van onderdanen van de lidstaten die hun recht van vrij verkeer en verblijf uitoefenen. De richtlijn verbindt het primaat van dit burgerschap met het codificeren en herzien van de bestaande Gemeenschapsinstrumenten waarin afzonderlijke regelingen zijn vastgesteld voor werknemers, zelfstandigen, studenten en andere niet-actieven. Richtlijn 2004/38 regelt de voorwaarden voor uitoefening van het recht van vrij verkeer en verblijf op het grondgebied van de lidstaten door burgers van de Unie en hun familieleden, en de beperking daarvan om redenen van openbare orde, openbare veiligheid of volksgezondheid. Zij is van toepassing ten aanzien van iedere burger van de Unie die zich begeeft naar, of verblijft in, een andere lidstaat dan die waarvan hij de nationaliteit bezit, en diens familieleden die hem begeleiden of die zich bij hem voegen. De kring van familieleden die aan de richtlijn het (accessoire) recht op vrij verkeer ontlenen, omvat de volgende personen: 

* de echtgenoot (zie artikel 8.7, tweede lid, onder a, Vb);  

* de partner met wie de EU/EER-onderdaan of onderdaan van Zwitserland overeenkomstig de wetgeving van een lidstaat een geregistreerd partnerschap heeft gesloten, voor zover de wetgeving van het gastland geregistreerd partnerschap gelijkstelt met huwelijk en aan de voorwaarden van de wetgeving van het gastland is voldaan. In Nederland is het geregistreerd partnerschap met een huwelijk gelijkgesteld (zie artikel 8.7, tweede lid, onder b, Vb);  

* de rechtstreekse bloedverwanten in neergaande lijn van de EU/EER-onderdaan of onderdaan van Zwitserland of van diens echtgenoot of geregistreerd partner, voor zover zij jonger zijn dan 21 jaar of ten laste zijn van die onderdaan, echtgenoot of partner, alsmede de rechtstreekse bloedverwanten in opgaande lijn van bedoelde onderdaan, echtgenoot of partner, die van hem afhankelijk zijn (zie artikel 8.7, tweede lid, onder c en d, Vb). Hieronder vallen bijvoorbeeld de kinderen van 21 jaar en ouder die ten laste zijn, de ouders die ten laste zijn, maar ook de (achter)kleinkinderen en (over)grootouders die ten laste zijn van bedoelde onderdaan, echtgenoot of partner;   De richtlijn bepaalt voorts dat binnenkomst en verblijf worden vergemakkelijkt voor de volgende categorieën van personen: 

* andere familieleden dan bedoeld in artikel 8.7, tweede lid, Vb, die in het land van herkomst ten laste zijn van, of inwonen bij degene die het verblijfsrecht in eerste instantie geniet, of die vanwege ernstige gezondheidsredenen een persoonlijke verzorging strikt behoeven door degene die het verblijfsrecht in eerste instantie geniet; de ongehuwde partner, niet zijnde een geregistreerd partner, die een deugdelijk bewezen duurzame relatie heeft met de EU/EER-onderdaan of onderdaan van Zwitserland, en de rechtstreekse bloedverwant in de neergaande lijn van een zodanige partner, voor zover die bloedverwant jonger is dan 18 jaar en die partner vergezelt of zich bij die partner voegt (zie artikel 8.7, vierde lid, Vb). De duurzame relatie zal in ieder geval worden aangenomen indien met deugdelijk bewijs kan worden aangetoond dat de ongehuwde partner en de EU/EER- onderdaan of onderdaan van Zwitserland, die gebruik maakt van zijn recht op vrij verkeer, reeds gedurende een termijn van zes maanden een gezamenlijke huishouding voeren dan wel (recentelijk) hebben gevoerd of indien uit de relatie een kind is geboren. Om aan te tonen dat sprake is of is geweest van het voeren van een gezamenlijke huishouding, oftewel samenwoning, valt te denken aan het overleggen van een bewijs van inschrijving in een gemeentelijke basisadministratie, huurcontracten of anderszins aanzienlijke en langlopende juridische/financiële verbintenissen die gezamenlijk zijn aangegaan zoals een hypotheek voor de aankoop van een huis en afschriften van rekeningen op beider naam gedurende die termijn van zes maanden. Om aan tonen dat uit de relatie een kind is geboren dient een geboorteakte te worden overgelegd.   In alle gevallen dient het om een (nog immer) bestaande relatie te gaan. Blijkens artikel 8.7, derde en vierde lid, Vb is hetgeen is opgenomen in artikel 8.8 Vb tot en met artikel 8.25 Vb eveneens van toepassing is op de twee hierboven genoemde categorieën van personen. De vreemdeling die onderdaan is van de EU, EER of Zwitserland, die in het bezit is van een geldig nationaal paspoort of geldige identiteitskaart van een lidstaat toont daarmee aan burger te zijn van de Unie. Deze vreemdeling wordt daarom geacht verblijfsrecht te ontlenen aan het gemeenschapsrecht en daarmee als gemeenschapsonderdaan rechtmatig hier te lande te verblijven in de zin van artikel 8, aanhef en onder e, Vw, zolang en indien onderzoek niet heeft uitgewezen dat zulks niet het geval is. Dergelijk onderzoek is uitsluitend toegestaan indien er redelijke twijfel bestaat of aan de voorwaarden voor verblijf is voldaan. Hiervan kan bijvoorbeeld sprake zijn in de situatie waarin een economisch niet-actieve die het bewijs heeft geleverd dat hij aan de voorwaarden van artikel 7, eerste lid, onder b, van de richtlijn voldoet, of een van zijn familieleden, enige tijd na inschrijving niettemin een aanvraag indient voor bijstand. Of de situatie waarin een student die heeft verklaard over voldoende middelen van bestaan te beschikken na inschrijving toch een beroep doet op de bijstand of studiefinanciering voor het levensonderhoud. Ook kan gedacht worden aan een werknemer die door middel van een werkgeversverklaring heeft aangetoond over voltijds werk voor tenminste een jaar te beschikken, maar die binnen dat jaar een beroep doet op volledige bijstand of die zijn werk tijdens of kort na de wettelijke proeftijd, en derhalve ruim binnen het jaar, opgeeft en vervolgens een beroep doet op studiefinanciering voor het levensonderhoud voor een studie die geen verband houdt met zijn voorafgaande beroepsactiviteit. Ook valt te denken aan situaties waarin een familielid, dat niet de nationaliteit van een EU- of EER-lidstaat bezit, na vertrek van degene van wie zijn verblijfsrecht afhankelijk was of na diens overlijden, beroep doet op de bijstand. In al deze gevallen kan het verblijf, in geval is vastgesteld dat niet langer aan de relevante voorwaarden voor verblijf is voldaan, per beschikking worden beëindigd. Van een automatische beëindiging van het verblijf kan daarbij echter geen sprake zijn. Vanzelfsprekend geldt bij het vorenstaande dat bedoeld onderzoek door de Minister zich richt op de door de betrokken burger daartoe verschafte gegevens en bescheiden, ter onderbouwing van diens stelling dat hij een verblijfsrecht aan het gemeenschapsrecht ontleent, en voor zover die bescheiden ingevolge de ter zake geldende regels van gemeenschapsrecht mogen worden verlangd (zie B10/5.2). Voor de EU/EER-onderdaan of Zwitserse onderdaan en zijn familie- of gezinsleden, die geen verblijfsrecht aan de bepalingen van het EG-Verdrag of de Overeenkomst EG-Zwitserland kunnen ontlenen, gelden onverkort de overige bepalingen van de Vw en het (restrictieve) beleid. De rechtsbescherming die onderdanen van de EU/EER en van Zwitserland genieten, ontlenen zij op grond van hun nationaliteit aan Richtlijn 2004/38 (zie B10/7).     
### 2  

####Algemeen

### 2.1  

####Toegang tot Nederland

Voor de regels met betrekking tot toegang van onderdanen van de EU, de EER en Zwitserland en hun familieleden of gezinsleden wordt verwezen naar [A2/6.2.2.2](../../../../../circulaire/vreemdelingencirculaire/2000/(a)/BWBR0012287/README.md).    
### 2.2  

####Mvv-vereiste

Onderdanen van de EU, de EER en Zwitserland zijn vrijgesteld van de plicht te beschikken over een geldige mvv. De vrijstelling van het mvv-vereiste geldt eveneens indien een familielid van een onderdaan van de EU, de EER of Zwitserland een door een andere lidstaat afgegeven geldige verblijfskaart met de aantekening ‘familielid van een burger van de Unie’ toont. Familieleden of gezinsleden van hier te lande verblijvende onderdanen van de EU, de EER en Zwitserland, die niet zelf onderdaan van genoemde landen zijn maar afkomstig zijn uit een visumplichtig derde land (niet afkomstig uit een land genoemd in [bijlage 2 VV](../../../../../ministeriele-regeling/voorschrift/vreemdelingen/2000/BWBR0012002/README.md)) en die niet beschikken over een verblijfskaart met de aantekening ‘familielid van een burger van de Unie’, kunnen Nederland zonder mvv inreizen indien zij het familielid begeleiden of indien zij zich alhier bij hemzullen voegen. De familieleden of gezinsleden dienen dan wel in het bezit te zijn van een visum kort verblijf. Dit visum zal versneld en kosteloos worden verstrekt. Dus ook indien een visumplichtig familielid of gezinslid voor een verblijf bij de onderdaan van de EU, de EER en Zwitserland van langer dan drie maanden naar Nederland komt, hoeft hij niet in het bezit te zijn van een mvv. Hij hoeft in dat geval slechts in het bezit te zijn van een visum kort verblijf om te kunnen inreizen. Voor de te volgen visumprocedure wordt verwezen naar [A2/6.2.2.2](../../../../../circulaire/vreemdelingencirculaire/2000/(a)/BWBR0012287/README.md). Wanneer een visumplichtige ongehuwde partner van een onderdaan van de EU, de EER en Zwitserland zich wenst te vestigen bij de in Nederland verblijvende en van zijn recht op vrij verkeer gebruik makende onderdaan van de EU, de EER of Zwitserland, dient beoordeeld te worden of sprake is van een deugdelijk bewezen duurzame relatie in de zin van [artikel 8.7, vierde lid, Vb](../../../../../AMvB/vreemdelingenbesluit/2000/BWBR0011825/README.md). Eerst indien daarvan sprake is kan een visumplichtige ongehuwde partner van een onderdaan van de EU, de EER en Zwitserland Nederland inreizen ten behoeve van vestiging bij die partner zonder dat hij in het bezit is van een mvv (maar slechts van een visum kort verblijf). Voor de gevallen waarin wordt aangenomen dat sprake is van een deugdelijk bewezen duurzame relatie in de zin van [artikel 8.7, vierde lid, Vb](../../../../../AMvB/vreemdelingenbesluit/2000/BWBR0011825/README.md) wordt verwezen naar [A2/6.2.2.2](../../../../../circulaire/vreemdelingencirculaire/2000/(a)/BWBR0012287/README.md) of B10/1.7 Vc.    
### 2.3  

####Meldplicht bij de Korpschef

Onderdanen van de EU, EER, en van Zwitserland zijn niet verplicht hun aanwezigheid te melden bij de autoriteiten belast met toezicht. Indien zij verblijf beogen van langer dan drie maanden zijn zij wel verplicht zich aan te melden ter inschrijving bij de IND (zie [artikel 8.12, vierde lid, Vb](../../../../../AMvB/vreemdelingenbesluit/2000/BWBR0011825/README.md)).    
### 2.4  

####Aantonen identiteit en nationaliteit van een lidstaat

Om met succes beroep te kunnen doen op het gestelde in [artikel 8.7 Vb](../../../../../AMvB/vreemdelingenbesluit/2000/BWBR0011825/README.md) en verder, dienen EU/EER onderdanen of Zwitserse onderdanen een geldige identiteitskaart of een geldig paspoort over te leggen dan wel op andere wijze ondubbelzinnig (zonder enige twijfel) hun identiteit en nationaliteit aan te tonen. De identiteitskaart of het paspoort dient overeenkomstig de wetgeving in de Lidstaat, waarvan zij onderdaan zijn, te zijn verstrekt. Hierop dient de nationaliteit van de onderdaan van de Lidstaat te zijn vermeld. Het enkele verlopen van de identiteitskaart of paspoort gedurende het rechtmatig verblijf in Nederland leidt niet tot verblijfsbeëindiging. De vreemdeling, die reeds in Nederland verblijft en stelt rechten te ontlenen aan het EG-Verdrag of de Overeenkomst EG-Zwitserland, maar geen geldige identiteitskaart of een geldig paspoort, heeft overgelegd noch op andere wijze ondubbelzinnig zijn identiteit en nationaliteit heeft aangetoond, wordt alsnog in de gelegenheid gesteld om dit over te leggen. Hiervoor dient een redelijke termijn te worden gegeven van twee weken. Indien de vreemdeling hieraan geen gevolg geeft, is niet vastgesteld dat hij de nationaliteit heeft van een lidstaat van de EU/EER of van Zwitserland. Hij verblijft daarmee niet rechtmatig in de zin van [artikel 8, aanhef en onder e, Vw](../../../../../wet/vreemdelingenwet/2000/BWBR0011823/README.md) in Nederland. Op grond van [artikel 61, eerste lid, Vw](../../../../../wet/vreemdelingenwet/2000/BWBR0011823/README.md) dient de vreemdeling met inachtneming van [artikel 62 Vw](../../../../../wet/vreemdelingenwet/2000/BWBR0011823/README.md) Nederland uit eigen beweging te verlaten. Wanneer hij dat niet doet, kan hij ingevolge [artikel 63 Vw](../../../../../wet/vreemdelingenwet/2000/BWBR0011823/README.md) worden uitgezet door of namens de Minister (zie B10/7.1).    
### 2.5  

####Rechtmatig verblijf

Burgers van de Unie, onderdanen van de EER en onderdanen van Zwitserland, alsmede hun gezinsleden ongeacht hun nationaliteit, genieten rechtmatig verblijf in de zin van [artikel 8, aanhef en onder e, Vw](../../../../../wet/vreemdelingenwet/2000/BWBR0011823/README.md), tenzij zij verblijf houden in strijd met een beperking op grond van een regeling vastgesteld krachtens het EG-Verdrag of de Overeenkomst EG-Zwitserland. Voor andere EU/EER-onderdanen, Zwitserse onderdanen en hun gezinsleden zijn de overige bepalingen van [artikel 8 Vw](../../../../../wet/vreemdelingenwet/2000/BWBR0011823/README.md) voor de vaststelling van het rechtmatig verblijf van toepassing. Burgers van de Unie hebben het recht vrij op het grondgebied van de lidstaten te verblijven, onder voorbehoud van de beperkingen en voorwaarden die bij het EG-Verdrag en de bepalingen ter uitvoering daarvan zijn vastgesteld. Onderdanen van de EER en van Zwitserland hebben daaraan gelijkwaardige rechten. Het vrije verkeer van personen brengt echter geen absoluut verblijfsrecht mee in de zin dat iedere burger van de Unie te allen tijde in Nederland verblijfsgerechtigd is. Ingevolge artikel 18, eerste lid, EG-Verdrag hebben zij, onder voorbehoud van de beperkingen en de voorwaarden van het EG-Verdrag en de bepalingen die ter uitvoering daarvan zijn vastgesteld, het recht vrij te reizen en te verblijven op het grondgebied van de lidstaten van de EU. Het stelsel van Richtlijn 2004/38 kent hierbij verschillende fasen van het verblijf van de burger van de Unie en diens familieleden: 

– verblijfsrecht voor maximaal drie maanden;  

– verblijfsrecht voor langer dan drie maanden; en  

– duurzaam verblijfsrecht.     
### 2.5.1  

####Verblijfsrecht van maximaal drie maanden

De eerste periode van verblijf van de burger van de Unie bedraagt drie maanden. In deze periode worden geen andere voorwaarden gesteld dan het bezit van een geldig paspoort of een geldige identiteitskaart. De burger van de Unie die door middel van een identiteitskaart zijn identiteit en nationaliteit aantoont, bezit recht op verblijf. Het niet beschikken over een geldige identiteitskaart of een geldig paspoort doet echter niet af aan de rechtmatigheid van het verblijf, indien het bewijs van identiteit en nationaliteit ondubbelzinnig met andere middelen kan worden geleverd (zie [artikel 8.11 Vb](../../../../../AMvB/vreemdelingenbesluit/2000/BWBR0011825/README.md)). Ten aanzien van burgers van de Unie wordt niet langer onderscheid gemaakt tussen rechtmatig verblijf in de zogeheten vrije termijn ([artikel 8, onder i, Vw](../../../../../wet/vreemdelingenwet/2000/BWBR0011823/README.md)) en rechtmatig verblijf als gemeenschapsonderdaan ([artikel 8, onder e, Vw](../../../../../wet/vreemdelingenwet/2000/BWBR0011823/README.md)). Ingevolge artikel 18, eerste lid, EG-Verdrag hebben burgers van de Unie het recht om in Nederland te verblijven, met dien verstande dat daaraan voorwaarden en beperkingen kunnen worden gesteld. Het uit artikel 18 EG-Verdrag voortvloeiende verblijfsrecht wordt aangenomen, zolang en indien het onderzoek niet heeft uitgewezen dat niet wordt voldaan aan die voorwaarden en beperkingen, zodat de burger van de Unie moet worden aangemerkt als gemeenschapsonderdaan (in de zin van [artikel 1, onderdeel e, onder 1, Vw](../../../../../wet/vreemdelingenwet/2000/BWBR0011823/README.md)) met rechtmatig verblijf als bedoeld in [artikel 8, aanhef en onder e, Vw](../../../../../wet/vreemdelingenwet/2000/BWBR0011823/README.md). Het onderscheid tussen rechtmatig verblijf in de vrije termijn en rechtmatig verblijf als gemeenschapsonderdaan is wel gehandhaafd ten aanzien van de familieleden die geen onderdaan zijn van EU- of EER- lidstaat of onderdaan van Zwitserland. Deze nemen een andere positie in dan de burgers van de Unie en artikel 18 EG-Verdrag is op hen niet van toepassing (zie verder B10/5). Het rechtmatige verblijf van de EU- of EER-onderdaan of onderdaan van Zwitserland, dat gelet op het bovenstaande vanaf zijn inreis rechtmatig is, kan slechts met een beschikking worden beëindigd. In dat geval wordt in de vreemdelingenadministratie aangetekend dat het rechtmatige verblijf is beëindigd.    
### 2.5.2  

####Verblijfsrecht voor langer dan drie maanden

Onderdanen van EU/EER-lidstaten en van Zwitserland hebben onder bepaalde voorwaarden het recht om voor een periode van langer dan drie maanden in Nederland te verblijven als werknemer, zelfstandige, economisch niet-actieve of student (zie [artikel 8.12 Vb](../../../../../AMvB/vreemdelingenbesluit/2000/BWBR0011825/README.md)). Dat recht hebben zij uiteraard ook direct na inreis indien zij op dat moment aan de voorwaarden voldoen. Zij worden in geen geval verwijderd indien de burger van de Unie arbeid als zelfstandige of in loondienst verricht of naar Nederland is gekomen om werk te vinden, nog steeds werkzoekende is en een reële kans maakt om dat te vinden. Onder bepaalde voorwaarden gaat het verblijfsrecht niet verloren door werkloosheid, arbeidsongeschiktheid, overlijden of vertrek van de persoon bij wie het familielid verbleef, of echtscheiding of beëindiging van het geregistreerde partnerschap. Richtlijn 2004/38 voorziet, ter voorkoming van misbruik, in de mogelijkheid voor lidstaten van de burgers van de Unie te verlangen het bewijs te leveren dat zij voldoen aan de voorwaarden voor verblijf van langer dan drie maanden. In Nederland is voor EU- en EER-onderdanen en onderdanen van Zwitserland voorzien in een verplichting tot aanmelding ter inschrijving in de vreemdelingenadministratie, waarbij de in het [VV](../../../../../ministeriele-regeling/voorschrift/vreemdelingen/2000/BWBR0012002/README.md) omschreven bewijzen moeten worden overgelegd. Als het bewijs dat aan de voorwaarden voor verblijf van langer dan drie maanden wordt voldaan is geleverd, wordt de burger van de Unie ingeschreven in de vreemdelingenadministratie en wordt onmiddellijk een verklaring van inschrijving afgegeven. Aan de inschrijving in de vreemdelingenadministratie en afgifte van een verklaring van inschrijving zijn geen leges verbonden. Ingevolge [artikel 8.12, vierde lid, Vb](../../../../../AMvB/vreemdelingenbesluit/2000/BWBR0011825/README.md) is deze aanmelding tot inschrijving verplicht. Het niet voldoen aan deze verplichting is in [artikel 108 Vw](../../../../../wet/vreemdelingenwet/2000/BWBR0011823/README.md) strafbaar gesteld. Slechts in geval van een zodanig, specifiek geval van redelijke twijfel of aan de voorwaarden wordt voldaan, wordt de inschrijving en daarmee de afgifte van de verklaring van inschrijving aangehouden tot onderzoek deze twijfel heeft weggenomen. Daarna vindt, indien is komen vast te staan dat aan de voorwaarden is voldaan, alsnog inschrijving plaats en wordt de verklaring van inschrijving afgegeven. Indien na onderzoek is komen vast te staan, dat niet aan de relevante voorwaarden is voldaan, wordt een beschikking gegeven waarin gemotiveerd wordt aangegeven dat niet is voldaan aan de voorwaarden voor inschrijving. Daarnaast kan de inschrijving dan wel afgifte van de verklaring van inschrijving worden aangehouden, indien het inwinnen van antecedenten bij de lidstaat van oorsprong of andere lidstaten onontbeerlijk wordt geacht voor de beoordeling of de EU- of EER-onderdaan een gevaar vormt voor de openbare orde of de openbare veiligheid. De inschrijving kan uiteraard vervolgens worden geweigerd, indien van een zodanig gevaar sprake blijkt te zijn. Een zodanige weigering geschiedt per beschikking (zie B10/7). Voor de voorwaarden voor verblijf van langer dan drie maanden als werknemer, zelfstandige, economisch niet-actieve of student wordt verwezen naar B10/3 en B10/4.    
### 2.5.3  

####Duurzaam verblijfsrecht

Iedere burger van de Unie die gedurende een ononderbroken periode van vijf jaar legaal in Nederland heeft verbleven, heeft duurzaam verblijfsrecht in Nederland. Dit geldt ook voor familieleden van burgers van de Unie die niet de nationaliteit van een EU- of EER-lidstaat bezitten en die gedurende een ononderbroken periode van vijf jaar legaal in Nederland bij de burger van de Unie hebben gewoond ([artikel 8.17, eerste lid, Vb](../../../../../AMvB/vreemdelingenbesluit/2000/BWBR0011825/README.md)). Het duurzame verblijfsrecht van de EU- en EER-onderdanen en van onderdanen van Zwitserland en hun familieleden die niet de nationaliteit van een EU- of EER-lidstaat bezitten, blijkt uit het op aanvraag te verstrekken document ‘Duurzaam verblijf burgers van de Unie’. Terzake van de afdoening van een aanvraag tot afgifte van een document ‘Duurzaam verblijf burgers van de Unie’ dient leges te worden betaald. 
###Ononderbroken verblijf

Het ononderbroken karakter van de periode van vijf jaar legaal verblijf wordt niet onderbroken door tijdelijke afwezigheden van niet meer dan zes maanden per jaar, door afwezigheden van langere duur voor de vervulling van militaire verplichtingen, door één afwezigheid van ten hoogste twaalf achtereenvolgende maanden om belangrijke redenen zoals zwangerschap en bevalling, ernstige ziekte, studie of beroepsopleiding, noch door uitzending om werkzaamheden te verrichten in een andere lidstaat of derde land. Het is aan de vreemdeling om zulks met documenten te staven (zie [artikel 8.17, tweede lid, Vb](../../../../../AMvB/vreemdelingenbesluit/2000/BWBR0011825/README.md)). 
###Uitzonderingen

Het duurzame verblijfsrecht komt onder omstandigheden ook toe aan burgers van de Unie en hun familieleden ongeacht hun nationaliteit, die nog geen ononderbroken periode van vijf jaar in Nederland hebben verbleven (zie [artikel 8.17, derde lid, Vb](../../../../../AMvB/vreemdelingenbesluit/2000/BWBR0011825/README.md) en B10/3.6).     
### 2.6  

####Bewijs van rechtmatig verblijf

Op grond van Richtlijn 2004/38 wordt aan EU- en EER-onderdanen en onderdanen van Zwitserland geen document of schriftelijke verklaring (sticker voor verblijfsaantekeningen), waaruit het rechtmatig verblijf blijkt, afgegeven. Voor familieleden van EU- en EER-onderdanen en onderdanen van Zwitserland, die niet de nationaliteit bezitten van een EU- of EER-lidstaat of Zwitserland, blijkt het rechtmatig verblijf uit een document of verklaring dat een aanvraag is ingediend (sticker voor verblijfsaantekeningen). Op grond van [artikel 9 Vw](../../../../../wet/vreemdelingenwet/2000/BWBR0011823/README.md) wordt zo’n document of verklaring dat een aanvraag is ingediend afgegeven door de Minister. Ingevolge [artikel 3.9, eerste lid, VV](../../../../../ministeriele-regeling/voorschrift/vreemdelingen/2000/BWBR0012002/README.md) is de IND, bevoegd dit document of deze verklaring af te geven. Slechts het duurzame verblijfsrecht van EU- en EER-onderdanen en onderdanen van Zwitserland en hun familieleden, ongeacht hun nationaliteit, blijkt uit een op aanvraag te verstrekken document ‘Duurzaam verblijf burgers van de Unie’.   
### 2.6.1  

####Niet betalen van leges

Indien het familielid van de EU- of EER-onderdaan of onderdaan van Zwitserland, die zelf niet de nationaliteit bezit van een EU- of EER-lidstaat of Zwitserland niet voldoet aan de legesverplichting, wordt de aanvraag om het verkrijgen van het bewijs van rechtmatig verblijf niet behandeld. Dit heeft geen gevolgen voor het rechtmatig verblijf in de zin van [artikel 8, aanhef en onder e, Vw](../../../../../wet/vreemdelingenwet/2000/BWBR0011823/README.md), omdat dit van rechtswege is ontstaan en vervalt. Het vorenstaande geldt ook indien de EU- of EER-onderdaan of onderdaan van Zwitserland, of zijn familielid, ongeacht diens nationaliteit, niet voldoet aan de legesverplichting verbonden aan de aanvraag tot afgifte van een document ‘Duurzaam verblijf burgers van de Unie’. Indien opnieuw een aanvraag om afgifte van een document wordt ingediend, zullen alsdan opnieuw leges worden geheven.     
### 2.7  

#### [Wav](../../../../../wet/wet/arbeid/vreemdelingen/BWBR0007149/README.md) 

EU- en EER-onderdanen en onderdanen van Zwitserland mogen op grond van het EG-Verdrag vrij in Nederland werken. Daarom mag voor het laten werken van een EU- of EER- onderdaan of Zwitserse onderdaan geen TWV worden verlangd. De bepalingen in de Wav zijn evenmin van toepassing op gemeenschapsonderdanen, die zelf geen EU- of EER-onderdaan of Zwitserse onderdaan zijn (zie B10/8 inzake het overgangsrecht). Op het af te geven bewijs van rechtmatig verblijf aan gemeenschapsonderdanen, die geen EU- of EER- onderdaan of Zwitserse onderdaan zijn, dient de aantekening: ‘arbeid vrij toegestaan. TWV niet vereist’ te worden geplaatst, zodat een werkgever zich daarvan gemakkelijk kan vergewissen.     
### 3  

####Economisch actieven

### 3.1  

####Verblijfstermijn voor werkzoekenden

EU- en EER-onderdanen en onderdanen van Zwitserland hebben het recht om gedurende drie maanden in Nederland werk te zoeken. Hoofdregel voor werkzoekenden is dat, zolang er reëel uitzicht is op werk, het rechtmatig verblijf ook na deze periode van drie maanden steeds voortduurt (zie [artikel 8.16, tweede lid, onder b, Vb](../../../../../AMvB/vreemdelingenbesluit/2000/BWBR0011825/README.md)). Hiervan is sprake indien kan worden aangetoond dat wordt gewacht op de uitslag van een al in gang gezette sollicitatieprocedure of indien anderszins kan worden aangetoond dat concreet uitzicht bestaat op werk. De IND beschouwt als bewijsmiddel dat sprake is van het daadwerkelijk zoeken naar werk: 

* een bewijs van inschrijving bij het UWV WERKbedrijf vanaf het moment dat de vreemdeling vrijwillig werkloos is geworden; en  

* sollicitatiebrieven voor passende functies en reacties daarop van de beoogde werkgevers.   De IND beschouwt als bewijsmiddel dat sprake is van een reële kans op werk een brief van een beoogde werkgever waaruit blijkt dat de sollicitatieprocedure wordt voortgezet. Het verblijfsrecht kan worden beëindigd als de werkzoekende EU- of EER-onderdaan of onderdaan van Zwitserland: 

* een actuele bedreiging van de openbare orde of de openbare veiligheid vormt;  

* lijdt aan een besmettelijke ziekte of gebrek als bedoeld in [artikel 8.23 Vb](../../../../../AMvB/vreemdelingenbesluit/2000/BWBR0011825/README.md) (zie B10/6.   Op het moment dat de EU- of EER-onderdaan of Zwitserse onderdaan reële en daadwerkelijke arbeid als werknemer of als zelfstandige verricht, geldt hetgeen in de volgende paragrafen (inzake economisch actieven) wordt vermeld. Indien de werkzoekende EU- of EER-onderdaan of Zwitserse onderdaan zelfstandig – niet uit arbeid maar uit andere bronnen – over middelen van bestaan beschikt, dient te worden beoordeeld of de EU/EER-onderdaan of Zwitserse onderdaan wellicht als economisch niet-actieve verblijfsrecht heeft.    
### 3.2  

####Reële en daadwerkelijke arbeid

Iedere EU- of EER-onderdaan of onderdaan van Zwitserland die reële en daadwerkelijke arbeid al dan niet in loondienst verricht, heeft rechtmatig verblijf in de zin van [artikel 8, aanhef en onder e, Vw](../../../../../wet/vreemdelingenwet/2000/BWBR0011823/README.md) en wordt aangemerkt als gemeenschapsonderdaan. Het begrip reële en daadwerkelijke arbeid moet volgens vaste jurisprudentie ruim uitgelegd worden. De omvang van de arbeid mag niet zo gering zijn dat het om louter marginale en bijkomstige werkzaamheden gaat. Uit verschillende arresten van het Hof van Justitie van de EG (HvJ EG, 23 maart 1982, Levin; 3 juni 1986, Kempf) blijkt echter, dat dit niet inhoudt dat het om een voltijds baan moet gaan, noch dat de inkomsten ten minste ter hoogte zijn van het minimumloon. Een gemeenschapsonderdaan, die werkzaamheden verricht die zijn aan te merken als reële en daadwerkelijke arbeid, kan bovendien naar de mening van het Hof een aanvullend beroep doen op de publieke middelen. Het criterium ‘reële en daadwerkelijke arbeid’ wordt zowel op arbeid in loondienst als op arbeid als zelfstandige toegepast.   
### 3.2.1  

####Kwantificeren van het begrip reële en daadwerkelijke arbeid

Uitgangspunt is dat zolang het merendeel van de inkomsten – hiermee wordt bedoeld meer dan 50% van de betreffende bijstandsnorm – wordt verkregen uit arbeid, het er niet toe doet of deze inkomsten verder worden aangevuld uit eigen bron of uit de publieke middelen. Indien de inkomsten uit arbeid voor het merendeel worden aangevuld met andere inkomsten (bijvoorbeeld voor 50% of meer uit de publieke middelen) is er grond voor twijfel aan het serieuze karakter van de economische activiteit en dus aan het reële en daadwerkelijke karakter van de arbeidsverrichting. Aan de eis van reële en daadwerkelijke arbeid is in beginsel voldaan, indien ten minste 40% van de gebruikelijke volledige arbeidstijd wordt gewerkt. Wat de volledige arbeidstijd is, is afhankelijk van de in de betreffende branche gebruikelijke volledige arbeidstijd. Dit kan worden afgeleid uit de arbeidsovereenkomst of uit de CAO of het kan worden nagevraagd bij de betreffende bedrijfsvereniging. Tot slot zijn zowel de duur als de regelmaat van de werkzaamheden factoren die een rol spelen bij de beoordeling of er sprake is van reële en daadwerkelijke arbeid (HvJEG, 26 februari 1992, Raulin). In dit verband kan worden gedacht aan bijvoorbeeld oproepcontracten.     
### 3.3  

####Voor verblijf van langer dan drie maanden over te leggen stukken

Om aan te tonen dat de EU- of EER-onderdaan of onderdaan van Zwitserland voldoet aan de voorwaarden voor verblijf van langer dan drie maanden, bedoeld in [artikel 8.12, vierde lid, Vb](../../../../../AMvB/vreemdelingenbesluit/2000/BWBR0011825/README.md), dienen de hierna genoemde bewijzen te worden geleverd. In het [VV](../../../../../ministeriele-regeling/voorschrift/vreemdelingen/2000/BWBR0012002/README.md) zijn per categorie de vereiste documenten die dit bewijs moeten leveren opgesomd.   
### 3.3.1  

####Werknemers

De werknemer dient een door de werkgever verstrekte verklaring van indienstneming of tewerkstelling over te leggen. Om vast te kunnen stellen of het reële en daadwerkelijke arbeid betreft, zal uit de verklaring moeten blijken voor hoelang de werknemer te werk zal worden gesteld, wat de hoogte van de inkomsten zullen zijn en voor hoeveel uren per week de werknemer arbeid zal verrichten. 
###Minderjarigen

Minderjarigen die de leeftijd van achttien jaar nog niet hebben bereikt, dienen een verklaring van de ouders of verzorgers te overleggen. Uit deze verklaring moet blijken dat zij instemmen met de tewerkstelling van de minderjarige in Nederland. Het verrichten van arbeid is eerst toegestaan vanaf het dertiende levensjaar in overeenstemming met de Arbowetgeving.    
### 3.3.2  

####Zelfstandigen

Zelfstandigen dienen aan te tonen dat zij voor het verrichten van werkzaamheden anders dan in loondienst naar Nederland zijn gekomen, bijvoorbeeld aan de hand van een inschrijving in het handelsregister van de Kamer van Koophandel. Zij moeten eveneens aantonen, dat er sprake is van reële en daadwerkelijke arbeid. Dit kan bijvoorbeeld aan de hand van een balans, een winst- en verliesrekening en maandelijkse opgaven van bedrijfsresultaten en, als dit nog niet aanwezig is, aan de hand van een verklaring of prognose, opgesteld door een accountant of een financieel adviseur.      
### 3.4  

####Werkzaamheden buiten Nederlands grondgebied

Het Gemeenschapsrecht is slechts van toepassing op werkzaamheden die buiten Nederlands grondgebied worden verricht, indien er sprake is van een arbeidsverhouding met een voldoende nauwe aanknoping met het Nederlands grondgebied. Een dergelijke situatie kan zich voordoen bij werknemers in het internationale transport (bijvoorbeeld werknemers op zeeschepen en op schepen in de internationale binnenvaart en daarmee gelijkgestelde inrichtingen, baggermolens, zandzuigers). De arbeidsverhouding van een werknemer in het internationale transport wordt verondersteld voldoende nauwe aanknoping met het Nederlands grondgebied te hebben, indien voldaan is aan de volgende voorwaarden: 

– de werknemer is in Nederland (aan)geworven (HvJ EG, 27 september 1989, Lopes de Velga);  

– werkzaamheden worden verricht op een in Nederland geregistreerd vervoermiddel;  

– een dienstverband is aangegaan met een in Nederland geregistreerde werkgever;  

– de arbeidsverhouding wordt beheerst door Nederlands recht; en  

– het Nederlandse sociale verzekeringsstelsel is van toepassing op de loonbetaling.   Deze voorwaarden gelden ook voor werknemers op een mijnbouwinstallatie op het continentale plat, met dien verstande dat in plaats van een in Nederland geregistreerd vervoermiddel sprake moet zijn van een installatie op het Nederlands deel van het continentale plat. Na vijf jaren verblijf als gemeenschapsonderdaan kan hij in aanmerking komen voor een document ‘Duurzaam verblijf burgers van de Unie’, na betaling van de ter afdoening van de aanvraag verschuldigde leges.    
### 3.5  

####Verblijfsrecht bij onderbreking of beëindiging werkzaamheden

Van belang hierbij is de vraag in hoeverre de betreffende onderdaan nog aangemerkt kan worden als werknemer of als zelfstandige. In de onderstaande gevallen leidt beëindiging van de werkzaamheden als werknemer of als zelfstandige niet tot beëindiging van het verblijfsrecht en behoudt de burger van de Unie zijn status van werknemer of zelfstandige.    
### 3.5.1  

####Tijdelijke arbeidsongeschiktheid

Het verblijfsrecht vervalt niet van rechtswege enkel op grond van het feit dat de EU/EER-onderdaan of Zwitserse onderdaan wegens tijdelijke arbeidsongeschiktheid als gevolg van een ziekte of ongeval geen werkzaamheden meer uitoefent ([artikel 8.12, tweede lid, onder a, Vb](../../../../../AMvB/vreemdelingenbesluit/2000/BWBR0011825/README.md)).     
### 3.5.2  

####Onvrijwillige werkloosheid

###Arbeidsverleden van ten minste één jaar

Het rechtmatig verblijf krachtens [artikel 8, aanhef en onder e, Vw](../../../../../wet/vreemdelingenwet/2000/BWBR0011823/README.md) eindigt niet indien de EU/EER-onderdaan of onderdaan van Zwitserland, na werkzaamheden als werknemer of zelfstandige van ten minste één jaar, onvrijwillig werkloos is en als werkzoekende is ingeschreven bij het CWI (zie [artikel 8.12, tweede lid, onder b, Vb](../../../../../AMvB/vreemdelingenbesluit/2000/BWBR0011825/README.md)). Dat de gemeenschapsonderdaan volledig ten laste komt van de publieke middelen, doet hieraan niet af. 
###Arbeidsverleden korter dan één jaar

Het rechtmatig verblijf eindigt niet gedurende een periode van ten minste zes maanden, nadat de onderdaan onvrijwillig werkloos is geworden door afloop van een arbeidsovereenkomst van korter dan één jaar, dan wel nadat hij gedurende de eerste twaalf maanden onvrijwillig werkloos geworden is, indien hij als werkzoekende bij de CWI is ingeschreven (zie [artikel 8.12, tweede lid, onder c, Vb](../../../../../AMvB/vreemdelingenbesluit/2000/BWBR0011825/README.md)). 
###Het volgen van een beroepsopleiding

Het rechtmatig verblijf eindigt niet indien betrokkene een beroepsopleiding gaat volgen, die verband houdt met de voorafgaande beroepsactiviteit. Dit verband met de eerdere beroepsactiviteit hoeft er niet te zijn bij onvrijwillige werkloosheid (zie [artikel 8.12, tweede lid, onder d, Vb](../../../../../AMvB/vreemdelingenbesluit/2000/BWBR0011825/README.md)).    
### 3.5.3  

####Verwijtbaar werkloos

Of een werknemer al dan niet verwijtbaar werkloos is geworden, dient naar behoren te worden geconstateerd door UWV. Indien geconstateerd wordt dat de gemeenschapsonderdaan niet door eigen toedoen werkloos is, is hij onvrijwillig werkloos. Indien de gemeenschapsonderdaan vrijwillig werkloos wordt, vervalt zijn rechtmatig verblijf ex [artikel 8, aanhef en onder e, Vw](../../../../../wet/vreemdelingenwet/2000/BWBR0011823/README.md) van rechtswege. Wel heeft hij het recht om werk te zoeken (zie B10/3.7).      
### 3.6  

####Recht op duurzaam verblijf voor voormalig economisch actieven

Er kan ook recht op voortzetting van verblijf ontstaan, voor EU/EER-onderdanen en Zwitserse onderdanen die hun hoofdverblijf in Nederland hebben, omdat in bepaalde situaties ook eerder dan na vijf jaar al duurzaam verblijf verkregen kan worden. De verblijfscategorieën waar dit op van toepassing is staan vermeld in [artikel 8.17, derde lid, Vb](../../../../../AMvB/vreemdelingenbesluit/2000/BWBR0011825/README.md). De categorieën dienstverlener of -ontvanger zijn in de richtlijn niet teruggekomen. De dienstenverlener is hetzij een werknemer, hetzij een zelfstandige. De dienstenontvanger geldt als economisch niet-actieve. Ook de grensarbeider is als zodanig niet teruggekomen in de richtlijn. Deze geldt immers ook als werknemer of zelfstandige, met dien verstande dat de grensarbeider nimmer de vrije termijn van drie maanden zal overschrijden, omdat de grensarbeider dagelijks of wekelijks Nederland verlaat om terug te keren naar zijn woning in een andere lidstaat. Dit geldt enkel voor burgers van de Unie. 
###Pensioen ([artikel 8.17, derde lid, onder a, Vb](../../../../../AMvB/vreemdelingenbesluit/2000/BWBR0011825/README.md))

De pensioengerechtigde leeftijd ligt op grond van de AOW op 65 jaar. De EU/EER-onderdaan en Zwitserse onderdaan, die op 65-jarige leeftijd zijn werkzaamheden staakt, heeft het recht om duurzaam verblijf te houden hier te lande, indien hij: 

* ten minste gedurende de twaalf voorafgaande maanden hier te lande werkzaamheden heeft verricht; en  

* alhier meer dan drie jaar voortdurend heeft gewoond (onmiddellijk voorafgaand aan het bereiken van de leeftijd van 65 jaar).   Indien een EU/EER-onderdaan of Zwitserse onderdaan voor zijn 65e levensjaar stopt met het verrichten van arbeid, kan hij in aanmerking komen voor verblijf als economisch niet-actieve. 
###Vervroegde uittreding ([artikel 8.17, derde lid, onder b, Vb](../../../../../AMvB/vreemdelingenbesluit/2000/BWBR0011825/README.md))

Het recht op duurzaam verblijf hier te lande geldt ook voor de werknemer die: 

* langer dan drie jaar ononderbroken in Nederland heeft gewoond;  

* gedurende de laatste twaalf maanden werkzaamheden in Nederland heeft verricht; en  

* zijn werkzaamheden staakt wegens vervroegde uittreding.   
###Blijvend arbeidsongeschiktheid ([artikel 8.17, derde lid, onder c, Vb](../../../../../AMvB/vreemdelingenbesluit/2000/BWBR0011825/README.md))

De EU/EER-onderdaan of Zwitserse onderdaan, die blijvend arbeidsongeschikt wordt gedurende zijn werkzaamheden in Nederland, heeft het recht om duurzaam verblijf te houden hier te lande, indien hij ten minste twee jaar, onmiddellijk voorafgaande aan zijn arbeidsongeschiktheid, voortdurend in Nederland heeft gewoond en rechtmatig verblijf heeft gehad in de zin van [artikel 8, aanhef en onder e, Vw](../../../../../wet/vreemdelingenwet/2000/BWBR0011823/README.md). Arbeidsongeval of beroepsziekte ([artikel 8.17, derde lid, onder d, Vb](../../../../../AMvB/vreemdelingenbesluit/2000/BWBR0011825/README.md)) Indien hij blijvend arbeidsongeschikt wordt door een arbeidsongeval of door een beroepsziekte, op grond waarvan hij in aanmerking komt voor een ZW-uitkering of een uitkering op grond van de WAO/ WIA, is bovengenoemde termijn van twee jaar niet van belang Verplaatsen werkzaamheden, met hoofdverblijf in Nederland ([artikel 8.17, derde lid, onder e, Vb](../../../../../AMvB/vreemdelingenbesluit/2000/BWBR0011825/README.md)) De EU/EER-onderdaan of Zwitserse onderdaan, die zijn werkzaamheden buiten Nederland verplaatst, maar zijn hoofdverblijf in Nederland behoudt, heeft het recht om duurzaam verblijf te houden hier te lande, indien hij: 

* ten minste drie jaar, onmiddellijk voorafgaande aan de verplaatsing van zijn werkzaamheden, voortdurend in Nederland heeft gewerkt en gewoond; en  

* in beginsel dagelijks of ten minste éénmaal per week terugkeert naar Nederland.     
### 3.6.1  

####Uitzondering ([artikel 8.17, zesde lid, Vb](../../../../../AMvB/vreemdelingenbesluit/2000/BWBR0011825/README.md))

De bovengenoemde termijnen van wonen en tewerkstelling gelden niet, indien de echtgeno(o)t(e) of partner met wie een geregistreerd partnerschap is aangegaan van de EU/EER-onderdaan of Zwitserse onderdaan: 

– de Nederlandse nationaliteit bezit;  

– de Nederlandse nationaliteit heeft verloren door het aangaan van het huwelijk met de EU/EER-onderdaan of Zwitserse onderdaan.      
### 3.6.2  

####Bij voortduring in Nederland wonen

Het bij voortduring in Nederland wonen kan worden aangetoond aan de hand van een historisch overzicht uit de GBA (zie [artikel 8.17, tweede lid, Vb](../../../../../AMvB/vreemdelingenbesluit/2000/BWBR0011825/README.md)). Perioden van afwezigheid, die in totaal zes maanden per jaar niet overschrijden zijn niet van invloed op het bij voortduring in Nederland wonen. Afwezigheid van langere tijd, is niet van invloed op het bij voortduring in Nederland wonen in de volgende gevallen: 

– om belangrijke redenen gedurende een eenmalige periode van ten hoogste twaalf maanden;  

– voor vervulling van militaire verplichtingen;  

– wegens uitzending voor het verrichten van werkzaamheden.      
### 3.6.3  

####Voortdurend in Nederland werken ([artikel 8.17, vierde lid Vb](../../../../../AMvB/vreemdelingenbesluit/2000/BWBR0011825/README.md))

De EU/EER-onderdaan of Zwitserse onderdaan kan (aan de hand van de documenten genoemd in B10/3.3) aantonen dat hij voortdurend reële en daadwerkelijke arbeid heeft verricht. Perioden van afwezigheid als gevolg van ziekte of ongeval (zie B10/3.5.1) en van onvrijwillige werkloosheid (zie B10/3.5.2) worden aangemerkt als perioden van tewerkstelling.    
### 3.6.4  

####Bedenktijd

De EU/EER-onderdaan of Zwitserse onderdaan, die verblijfsrecht ontleent aan de regelingen omtrent voortzetting van verblijf, beschikt over een termijn van twee jaar om dit recht uit te oefenen. Kortom, hij heeft een bedenktijd van twee jaar, die ingaat op het moment dat het recht op voortzetting van verblijf ontstaat, waarin hij ook het Nederlandse grondgebied kan verlaten. Dit geldt niet voor de grensarbeiders.    
### 3.6.5  

####Verblijfskaart

Aan EU/EER-onderdanen of Zwitserse onderdanen, die aan deze regelingen recht op duurzaam verblijf ontlenen, wordt een document ‘Duurzaam verblijf burger van de Unie’ verstrekt (zie bijlage [VV](../../../../../ministeriele-regeling/voorschrift/vreemdelingen/2000/BWBR0012002/README.md)).     
### 3.7  

####Overige categorieën

Indien het verblijfsrecht van de EU/EER-onderdaan of Zwitserse onderdaan als economisch actieve van rechtswege is vervallen en hij niet in aanmerking komt voor voortzetting van verblijf op grond van één van bovengenoemde regelingen, dient te worden beoordeeld of de EU/EER-onderdaan of Zwitserse onderdaan verblijfsrecht kan ontlenen aan de regels met betrekking tot de economisch niet-actieven.     
### 4  

####Economisch niet-actieven

Uitgangspunt is dat degenen die verblijfsrecht genieten als economisch niet-actieven geen onredelijke belasting mogen vormen voor de publieke middelen van het gastland.   
### 4.1  

####Verblijfsrecht economisch niet-actieven algemeen, gepensioneerden

Economisch niet-actieve EU/EER-onderdanen en dito Zwitserse onderdanen komen voor verblijf als gemeenschapsonderdaan in aanmerking, indien en zolang zij over voldoende bestaansmiddelen beschikken om te voorkomen dat zij tijdens hun verblijf ten laste komen van de publieke middelen. Tevens geldt dat zij voor zichzelf en – voor zover van toepassing – hun familieleden moeten beschikken over een ziektekostenverzekering die alle risico’s in Nederland dekt (zie [artikel 8.12, eerste lid, onder b, Vb](../../../../../AMvB/vreemdelingenbesluit/2000/BWBR0011825/README.md)).   
### 4.1.1  

####Voldoende middelen van bestaan

De economisch niet-actieve EU/EER-onderdanen of Zwitserse onderdanen, als bedoeld in B10/4.1, dienen – voor zover hier van belang – aan te tonen dat zij over voldoende middelen van bestaan -beschikken om te voorkomen dat zij tijdens hun verblijf ten laste van de publieke middelen komen(zie [artikel 8.12, derde lid, Vb](../../../../../AMvB/vreemdelingenbesluit/2000/BWBR0011825/README.md)). Onder voldoende wordt verstaan: voldoende hoog, dat wil zeggen tenminste het normbedrag voor de desbetreffende categorie (alleenstaande, alleenstaande ouders, echtparen/gezinnen), als bedoeld in [artikel 3.74, eerste lid, onder a, Vb](../../../../../AMvB/vreemdelingenbesluit/2000/BWBR0011825/README.md), of [artikel 3.19, eerste en tweede lid, VV](../../../../../ministeriele-regeling/voorschrift/vreemdelingen/2000/BWBR0012002/README.md). De bron waaruit deze middelen komen (bijvoorbeeld erfenis, alimentatie, onroerend goed, arbeid buiten Nederland, een uitkering, pensioen) is niet van belang, mits de gemeenschapsonderdaan de vrije beschikking heeft over de middelen of het recht op (periodieke) uitkering ervan.  Daarbij worden, voor zover van toepassing, de middelen in aanmerking genomen van een huwelijkspartner of persoon met wie de EU/EER-onderdaan dan wel Zwitserse onderdaan een in Nederland geregistreerd partnerschap is aangegaan. In geval van een dergelijke partner geldt immers een wettelijke onderhoudsplicht. Hetzelfde geldt indien sprake is van een geregistreerd partnerschap, aangegaan in en erkend door een andere lidstaat. Dit is met name van belang voor echtparen, dan wel een paar van geregistreerde partners, waarvan beide partners onderdaan van de EU/EER zijn dan wel Zwitsers onderdaan, of een combinatie daarvan, waarbij één partner over toereikende middelen beschikt naar de norm als bedoeld in [artikel 3.74, eerste lid, onder a, Vb](../../../../../AMvB/vreemdelingenbesluit/2000/BWBR0011825/README.md) en de ander niet. Tevens is dit van belang voor onderdanen van de EU/EER en Zwitserse onderdanen, die met een Nederlander zijn gehuwd of een in Nederland dan wel andere lidstaat geregistreerd partnerschap zijn aangegaan, waarbij slechts de Nederlandse partner over bedoelde middelen beschikt. In deze gevallen ligt verblijf op grond van de regels voor economisch niet-actieven in de rede. Voor zover de EU/EER-onderdaan dan wel Zwitserse onderdaan daarover de vrije beschikking heeft, kunnen inkomsten van een partner, niet zijnde huwelijkspartner en ook niet zijnde geregistreerde partner, of van een derde in aanmerking worden genomen, ook als die partner of derde onderdaan is van een derde land. De betrokken EU/EER-onderdaan of Zwitserse onderdaan dient aan te tonen over voldoende middelen te kunnen beschikken. De betrokkene is daarbij vrij in de keuze van de bewijsmiddelen. Er kan in geval van een partner bijvoorbeeld genoegen worden genomen met een recent bankafschrift van een gezamenlijke bankrekening. Indien de toezegging van een partner of derde blijkens de tekst ervan onder zodanige voorwaarden is gesteld dat onzeker is of de betrokkene over bedoelde middelen kan beschikken, wordt aangenomen dat de betrokkene niet de vrije beschikking over de middelen heeft. Bij het vorenstaande wordt geen genoegen genomen met inkomsten uit illegale activiteiten. Daarmee wordt met name bedoeld de situatie waarin de echtgenoot, bedoelde geregistreerd partner of derde, zijnde onderdaan van een derde land, niet rechtmatig in de Unie verblijft, waardoor de door deze persoon uit arbeid verworven inkomsten illegaal zijn.     
### 4.2  

####Studenten

EU/EER-studenten of Zwitserse studenten komen voor verblijf als gemeenschapsonderdaan in aanmerking voor de duur van hun opleiding, indien en zolang zij zijn ingeschreven bij een particuliere dan wel openbare erkende onderwijsinstelling of opleidingsinstituut om hier te lande als hoofdbezigheid een studie, waarbij inbegrepen een beroepsopleiding, te volgen (zie [artikel 8.12, eerste lid onder c, Vb](../../../../../AMvB/vreemdelingenbesluit/2000/BWBR0011825/README.md)).   
### 4.2.1  

####Beroepsopleiding

Het begrip ‘beroepsopleiding’ moet hier ruim geïnterpreteerd worden. Een beroepsopleiding is iedere onderwijsvorm die opleidt voor een speciaal beroep, vak of betrekking of die een bijzondere bekwaamheid verleent om een dergelijk beroep uit te oefenen, ongeacht de leeftijd en het opleidingsniveau van leerling of student, zelfs indien er in het studieprogramma algemene vakken zijn opgenomen (een universitaire studie valt ook onder dit begrip). Ook stage valt hieronder. Wanneer er een lage stagevergoeding tegenover staat en er geen sprake is van reële en daadwerkelijke arbeid.    
### 4.2.2  

####Voldoende middelen van bestaan

De student dient de zekerheid te verschaffen dat hij beschikt over toereikende bestaansmiddelen om te voorkomen dat hij tijdens zijn verblijf ten laste komt van de publieke middelen. Deze zekerheid kan verschaft worden door middel van een verklaring of van een ander gelijkwaardig middel naar keuze.     
### 4.2.3  

####Recht op studiefinanciering

Studenten, die verblijfsrecht hebben op grond van [artikel 8.12, eerste lid, onder c, Vb](../../../../../AMvB/vreemdelingenbesluit/2000/BWBR0011825/README.md), hebben geen recht op een studiebeurs op grond van de [WSF](../../../../../wet/wet/studiefinanciering/2000/BWBR0011453/README.md) om in hun levensonderhoud te voorzien. Zij kunnen wel in aanmerking komen voor vergoeding van les- en collegegelden ingevolge de [WSF](../../../../../wet/wet/studiefinanciering/2000/BWBR0011453/README.md).    
### 4.2.4  

####Beëindiging van de studie

Indien een student niet meer is ingeschreven bij een erkende onderwijsinstelling of opleidingsinstituut en geen beroepsopleiding meer volgt, is niet langer voldaan aan de voorwaarden voor verblijf als student en ontleent hij aan de hoedanigheid van student niet langer een verblijfsrecht. Hij kan niettemin zijn verblijf voortzetten als werkzoekende, economisch actieve dan wel als economisch niet-actieve, of als familielid van een dergelijke burger van de Unie, indien hij aan de relevante voorwaarden voldoet. Indien hij echter inmiddels het duurzame verblijfsrecht heeft verkregen, behoeft hij niet aan die voorwaarden te voldoen. Grond om tot beëindiging van het verblijf over te gaan door middel van een beschikking om reden dat de betrokkene niet langer aan de voorwaarden voldoet, kan tot de verkrijging van het duurzame verblijfsrecht slechts plaatsvinden op de grond dat hij een onredelijke belasting vormt voor het sociale bijstandsstelsel, onverminderd eventuele bezwaren uit hoofde van openbare orde en veiligheid (zie B10/7).     
### 4.3  

####Beroep op de publieke middelen

Indien de EU/EER-onderdaan of Zwitserse onderdaan een (aanvullend) beroep doet op de publieke middelen, kan dat tot gevolg hebben dat zijn rechtmatig verblijf in de zin van artikel 8, aanhef en onder e, Vw vervalt, tenzij de betrokkene inmiddels het duurzame verblijfsrecht heeft verkregen (na vijf jaren ononderbroken rechtmatig verblijf en soms ook eerder). Onder een beroep op de publieke middelen wordt eveneens begrepen een beroep op de maatschappelijke opvang, In voorkomende gevallen wordt beoordeeld of de betrokkene een onredelijke last vormt voor de publieke middelen van Nederland. De in dit verband toe te passen verblijfsbeëindiging moet voorts worden getoetst aan het evenredigheidsbeginsel. Het gaat daarbij om evenredigheid tussen het beroep dat op de publieke middelen wordt gedaan, en de middelen die het gastland inzet (verblijfsbeëindiging). Er is, met andere woorden, een belangenafweging vereist. 
###Economisch niet-actieven algemeen

Tenzij persoonlijke omstandigheden zich hiertegen verzetten, beëindigt de IND in aanvulling op artikel 8.16 Vb het verblijf bij een beroep op de algemene middelen als de burger van de Unie: 

* De eerste twee jaar van dat verblijf een - al dan niet aanvullend - beroep doet op een uitkering in het kader van de Wwb of de eerste twee jaar van dat verblijf gedurende ten minste 8 nachten in totaal een beroep doet op maatschappelijke opvang (in de vorm van nachtverblijf);  

* Het derde jaar van dat verblijf twee maanden of langer een eerste, meer dan aanvullend beroep doet op de Wwb of gedurende drie maanden of meer een aanvullend beroep doet op de Wwb of in het derde jaar van dat verblijf gedurende ten minste 16 nachten een beroep doet op maatschappelijke opvang (in de vorm van nachtverblijf). Een combinatie van beroep op bovengenoemde uitkering en beroep op maatschappelijke opvang die tezamen in financiële zin vergelijkbaar is met een beroep op bovengenoemde uitkering of een beroep op 16 of meer nachten in de maatschappelijke opvang wordt eveneens als regel een onredelijke last geacht;  

* in het vierde jaar van dat verblijf vier maanden of langer een eerste, meer dan aanvullend beroep doet op de Wwb of gedurende zes maanden of meer een aanvullend beroep doet op de Wwb of in het vierde jaar van dat verblijf gedurende ten minste 32 nachten een beroep doet op maatschappelijke opvang (in de vorm van nachtverblijf). Een combinatie van beroep op bovengenoemde uitkering en beroep op maatschappelijke opvang die tezamen in financiële zin vergelijkbaar is met een beroep op bovengenoemde uitkering of een beroep op 32 of meer nachten in de maatschappelijke opvang wordt eveneens als regel een onredelijke last geacht;  

* in het vijfde jaar van dat verblijf zes maanden of langer een eerste, meer dan aanvullend beroep doet op de Wwb of gedurende negen maanden of meer een aanvullend beroep doet op de Wwb of in het vijfde jaar van dat verblijf gedurende ten minste 64 nachten een beroep doet op maatschappelijke opvang (in de vorm van nachtverblijf). Een combinatie van beroep op bovengenoemde uitkering en beroep op maatschappelijke opvang die tezamen in financiële zin vergelijkbaar is met een beroep op bovengenoemde uitkering of een beroep op 64 of meer nachten in de maatschappelijke opvang wordt eveneens als regel een onredelijke last geacht;  

* in achtereenvolgende jaren van verblijf of binnen een jaar meermalen een beroep doet op een uitkering in het kader van de Wwb of in achtereenvolgende jaren van verblijf meermalen gedurende ten minste 8 nachten een beroep doet op maatschappelijke opvang (in de vorm van nachtverblijf) of een combinatie van beroep op bovengenoemde uitkering en beroep op maatschappelijke opvang doet; of  

* binnen drie jaren van verblijf vijftien maanden of meer een aanvullend beroep doet op een uitkering in het kader van de Wwb.   De volgende persoonlijke omstandigheden worden in ieder geval betrokken bij de belangenafweging in het kader van de evenredigheidstoets: 

* de reden waarom de betrokkene niet in staat is in zijn levensonderhoud te voorzien en of deze reden van tijdelijke dan wel permanente aard is;  

* de banden die betrokkene nog heeft met zijn land van herkomst;  

* de gezinssituatie;  

* de medische situatie (gezondheidstoestand);  

* Leeftijd;  

* Overige beroepen op (sociale) voorzieningen;  

* De mate van sociale zekerheidspremies die eerder zijn betaald;  

* De mate van integratie in Nederland van de unieburger en zijn familieleden;  

* Nabije toekomstverwachting of de EU-burger nog bijstand nodig zal hebben.   Het is aan de betrokken burger van de Unie, als daartoe meest gerede partij en gegeven zijn beroep op een uitkering ten behoeve van het levensonderhoud, om relevante gegevens en bescheiden ter zake te verstrekken. 
###Studenten

Het verschil met de (andere) economisch niet-actieven, die als regel langere tijd of permanent in Nederland beogen te verblijven, is dat verblijf voor studiedoeleinden van deze categorie studenten per definitie tijdelijk van aard is, omdat het beperkt is tot de duur van de opleiding (zaak C-424/98). De lidstaten zijn niet verplicht om aan studenten die het verblijfsrecht genieten beurzen uit te betalen om in het levensonderhoud te voorzien (studiefinanciering voor het levensonderhoud). Deze regel is bevestigd in de jurisprudentie van het Hof van Justitie van de EG (zaak C-184/99 Grzelczyk). Een beroep op studiefinanciering, of bijstand, voor het levensonderhoud kan - ook al wordt dat beroep niet gehonoreerd - betekenen dat niet meer wordt voldaan aan de voorwaarden die aan het verblijfsrecht als student zijn verbonden, in welk geval het verblijf kan worden beëindigd. Verblijfsbeëindiging kan in deze gevallen echter niet het automatische gevolg zijn. In deze gevallen vindt een evenredigheidstoets plaats. N.B. Indien sprake is van vijf jaren ononderbroken rechtmatig verblijf, is het duurzame verblijfsrecht verkregen. Het feit dat de vreemdeling in die periode niet of niet langer aan de voorwaarden voldeed is in dat geval niet langer relevant.     
### 5  

####Familie- en gezinsleden van gemeenschapsonderdanen

Het familie- of gezinslid van een onderdaan van de EU, de EER en Zwitserland, dat rechtmatig verblijf heeft in de zin van [artikel 8, aanhef en onder e, Vw](../../../../../wet/vreemdelingenwet/2000/BWBR0011823/README.md), wordt eveneens aangemerkt als gemeenschapsonderdaan. Het is daarbij voor het verblijfsrecht niet van belang of het familie- of gezinslid zelf onderdaan van de EU, de EER en Zwitserland is. Het familie- of gezinslid heeft ook rechtmatig verblijf in de zin van [artikel 8, aanhef en onder e, Vw](../../../../../wet/vreemdelingenwet/2000/BWBR0011823/README.md). Het algemene uitgangspunt is dat het verblijfsrecht van het familie- of gezinslid een afhankelijk recht is. Door dit afhankelijk karakter eindigt het verblijfsrecht van het familie- of gezinslid in beginsel op het moment dat degene van wie dit familielid afhankelijk is, niet langer rechtmatig verblijf in de zin van [artikel 8, aanhef en onder e, Vw](../../../../../wet/vreemdelingenwet/2000/BWBR0011823/README.md) heeft. Het verblijfsrecht vervalt eveneens indien het familie- of gezinslid verblijf houdt in strijd met een beperking op grond van een regeling vastgesteld krachtens het EG-Verdrag of de Overeenkomst EG-Zwitserland dan wel de (voortzetting van) het verblijf is geweigerd op grond van een actuele bedreiging van de openbare orde, openbare veiligheid of de volksgezondheid. Op grond van [artikel 8.25 Vb](../../../../../AMvB/vreemdelingenbesluit/2000/BWBR0011825/README.md) kan het rechtmatige verblijf bovendien worden beëindigd indien onjuiste gegevens zijn verstrekt of gegevens zijn achtergehouden terwijl die gegevens tot weigering van verblijf zouden hebben geleid.  De juridische band tussen de gemeenschapsonderdaan en het familie- of gezinslid is bepalend voor het verblijfsrecht. Voor ongehuwde partners van de gemeenschapsonderdaan geldt dat, voordat wordt aangenomen dat rechten kunnen worden ontleend aan het gemeenschapsrecht, met deugdelijk bewijs zal moeten worden aangetoond dat sprake is van een duurzame relatie (zie B10/1.7). Met betrekking tot familie- of gezinsleden van Nederlanders word verwezen naar B10/5.3.    
### 5.1  

####Samenwoningvereiste

Voor ongehuwde partners van een onderdaan van de EU, de EER en Zwitserland geldt dat zij in Nederland met hun partner dienen samen te wonen. Voor hetgeen onder samenwonen wordt verstaan wordt verwezen naar B2/4.9. Het is niet vereist dat de overige familieleden, bedoeld in [artikel 8.7 Vb](../../../../../AMvB/vreemdelingenbesluit/2000/BWBR0011825/README.md), permanent met de onderdaan van de EU, de EER en Zwitserland, of diens echtgenoot of geregistreerd partner, samenwonen, mits de juridische familieband niet is verbroken en aan de overige vereisten is voldaan.    
### 5.2  

####Het verblijfsrecht van het familie- of gezinslid

### 5.2.1  

####Familielid zelf EU/EER- of Zwitsers onderdaan

Het familielid, dat zelf EU- of EER-onderdaan of onderdaan van Zwitserland is, heeft dezelfde verblijfsrechtelijke positie als de burger van de Unie. De eerste periode van verblijf bedraagt drie maanden (zie [artikel 8.11 Vb](../../../../../AMvB/vreemdelingenbesluit/2000/BWBR0011825/README.md)). In deze periode worden geen andere voorwaarden gesteld dan het bezit van een geldig paspoort of een geldige identiteitskaart. De burger van de Unie die door middel van een identiteitskaart zijn identiteit en nationaliteit aantoont, bezit recht op verblijf. Het niet beschikken over een geldige identiteitskaart of een geldig paspoort doet echter niet af aan de rechtmatigheid van het verblijf, indien het bewijs van identiteit en nationaliteit ondubbelzinnig met andere middelen kan worden geleverd. Ook voor het verblijfsrecht voor langer dan drie maanden geldt voor deze familieleden, die EU- of EER-onderdaan of onderdaan van Zwitserland zijn, de verplichting tot aanmelding ter inschrijving in de vreemdelingenadministratie als opgenomen in [artikel 8.12, vierde lid, Vb](../../../../../AMvB/vreemdelingenbesluit/2000/BWBR0011825/README.md). Zie verder B10/2.5.2, welke van overeenkomstige toepassing is. Als het bewijs dat aan de voorwaarden voor verblijf van langer dan drie maanden wordt voldaan is geleverd, wordt de burger van de Unie ingeschreven in de vreemdelingenadministratie en wordt onmiddellijk een verklaring van inschrijving afgegeven. Iedere burger van de Unie die gedurende een ononderbroken periode van vijf jaar legaal in Nederland heeft verbleven, heeft een duurzaam verblijfsrecht in Nederland. Het duurzame verblijfsrecht van de EU- en EER-onderdanen en hun familieleden die niet de nationaliteit van een EU- of EER-lidstaat bezitten, blijkt uit het op aanvraag te verstrekken document ‘Duurzaam verblijf burgers van de Unie’. Zie verder B10/2.5.3, welke van overeenkomstige toepassing is.    
### 5.2.2  

####Familielid niet zelf EU/EER- of Zwitsers onderdaan

Het onderscheid tussen rechtmatig verblijf in de vrije termijn en rechtmatig verblijf als gemeenschapsonderdaan blijft wel gehandhaafd ten aanzien van de familieleden die geen onderdaan zijn van een EU- of EER-lidstaat of Zwitserland. Het rechtmatig verblijf (in de zin van [artikel 8, onder i, Vw](../../../../../wet/vreemdelingenwet/2000/BWBR0011823/README.md)) van het familielid dat niet de nationaliteit heeft van een EU- of EER-lidstaat of Zwitserland, blijkt in de eerste periode van drie maanden uit diens geldige paspoort met een op grond van [artikel 9 Vw](../../../../../wet/vreemdelingenwet/2000/BWBR0011823/README.md) gestelde aantekening omtrent rechtmatig verblijf. Het rechtmatige verblijf kan voorts blijken uit het geldige paspoort, voorzien van het eventueel voor inreis benodigde visum of een recente aantekening omtrent inreis (inreisstempel, zie [artikel 4.21 Vb](../../../../../AMvB/vreemdelingenbesluit/2000/BWBR0011825/README.md)) dan wel uit het geldige paspoort en een door een andere lidstaat afgegeven geldige verblijfskaart. Het familielid, dat niet zelf EU- of EER-onderdaan of onderdaan van Zwitserland is, wordt bij een verblijf van langer dan drie maanden na aanvraag in bezit gesteld van een document EU/EER, met de aantekening ‘familielid van een burger van de Unie’. De geldigheidsduur van dit document bedraagt vijf jaar vanaf de datum van afgifte, of is gelijk aan de (voorgenomen) periode van verblijf van de EU- of EER-onderdaan of onderdaan van Zwitserland van wie het rechtmatig verblijf afhankelijk is, indien dat voorgenomen verblijf korter dan vijf jaren bedraagt. In overige gevallen wordt de geldigheidsduur van het verblijfsdocument bepaald op vijf jaren. Op grond van artikel 23 van richtlijn 2004/38 hebben de familieleden van een burger van de Unie die in een lidstaat (duurzaam) verblijfsrecht genieten ongeacht hun nationaliteit het recht aldaar een activiteit als werknemer of zelfstandige uit te oefenen. Familieleden van een burger van de Unie die op grond van het EU-recht in Nederland verblijven zijn in Nederland dus vrij op de arbeidsmarkt. Hun werkgever hoeft niet te beschikken over een geldige tewerkstellingsvergunning. Op het verblijfsdocument wordt de volgende aantekening geplaatst: ‘arbeid vrij toegestaan; TWV niet vereist’. Dit houdt in dat het familie- of gezinslid, ongeacht de nationaliteit, het recht heeft om arbeid, al dan niet in loondienst, te verrichten. Familieleden van een burger van de Unie die op grond van het EU-recht verblijven in een andere (al dan niet aan Nederland grenzende) lidstaat, mogen gelet op artikel 23 van de Richtlijn, in Nederland alleen arbeid verrichten indien de werkgever beschikt over een geldige tewerkstellingsvergunning, tenzij de [Wet arbeid Vreemdelingen](../../../../../wet/wet/arbeid/vreemdelingen/BWBR0007149/README.md) anders bepaalt. De vorenstaande alinea is in ieder geval niet van toepassing op familieleden van een burger van de Unie die direct voorafgaande aan 1 januari 2011 op grond van het EU-recht in een andere (al dan niet aan Nederland grenzende) lidstaat verbleven en arbeid verrichtten in Nederland, indien zij deze situatie vanaf 1 januari 2011 hebben gecontinueerd. Deze familieleden mogen tot 1 januari 2012 hun arbeid voortzetten zonder dat hun werkgever hoeft te beschikken over een geldige tewerkstellingsvergunning. Vanaf 1 januari 2012 geldt de tewerkstellingsplicht onverkort. Bij de registratie van de burger van de Unie als economisch niet-actieve zal hij moeten aantonen dat hij voldoet aan het middelenvereiste. Indien zijn familieleden afkomstig van buiten de Europese Unie zich op een later moment bij hem willen voegen en in dit kader een aanvraag indienen om toetsing aan het gemeenschapsrecht, moet opnieuw worden getoetst aan het middelenvereiste. De burger van de Unie dient dan bewijzen te overleggen waaruit blijkt dat hij over voldoende middelen van bestaan beschikt voor hemzelf én zijn familieleden. Ditzelfde geldt ook voor familieleden van een economisch actieve burger van de Unie met dien verstande dat bij de aanvraag om toetsing aan het gemeenschapsrecht dient te worden aangetoond dat de burger van de Unie nog steeds reële en daadwerkelijke arbeid verricht. Daarbij maakt het in beide gevallen niet uit of de burger van de Unie ten tijde van zijn registratie wel of geen familieleden had. Voor de behandeling van de aanvraag om toetsing aan het gemeenschapsrecht en afgifte van het daaraan verbonden verblijfsdocument is een legesbedrag verschuldigd. De aanmelding voor het indienen van een aanvraag moet ingevolge [artikel 8.13, tweede lid, Vb](../../../../../AMvB/vreemdelingenbesluit/2000/BWBR0011825/README.md), plaatsvinden binnen één maand na afloop van de periode van drie maanden rechtmatig verblijf op grond van [artikel 8.11 Vb](../../../../../AMvB/vreemdelingenbesluit/2000/BWBR0011825/README.md). Voor familieleden die ten laste komen van de burger van de Unie geldt dat bij álle familieleden die stellen ten laste te komen van een burger van de Unie per geval moet worden beoordeeld of zij, gezien hun financiële en sociale toestand, materiële steun nodig hebben om in hun basisbehoeften te kunnen voorzien in het land van herkomst of het land vanwaar zij kwamen op het ogenblik dat zij verzochten om hereniging met de EU-burger (d.w.z. niet in het gastland waar de EU-burger verblijft). Dit geldt dus zowel voor familieleden die vallen onder [artikel 8.7, derde lid, Vb](../../../../../AMvB/vreemdelingenbesluit/2000/BWBR0011825/README.md) als de familieleden die vallen onder artikel 8.7, tweede lid, onder c of d, Vb. Om vast te kunnen stellen dat sprake is van een familie- of gezinslid in de zin van [artikel 8.7, tweede, derde of vierde lid, Vb](../../../../../AMvB/vreemdelingenbesluit/2000/BWBR0011825/README.md) dient het familie- of gezinslid bij de aanvraag tot afgifte van het verblijfsdocument middels het overleggen van documenten zijn familierechtelijke of duurzame relatie met de EU- of EER-onderdaan of onderdaan van Zwitserland te kunnen aantonen (zie ook B10/1.7). Voorts volgt uit [artikel 8.13, derde lid, onder a tot en met g, Vb](../../../../../AMvB/vreemdelingenbesluit/2000/BWBR0011825/README.md) dat bij de aanvraag de volgende documenten worden overgelegd: 

* een geldig paspoort;  

* de verklaring van inschrijving van de vreemdeling bedoeld in [artikel 8.7, eerste lid Vb](../../../../../AMvB/vreemdelingenbesluit/2000/BWBR0011825/README.md) (EU/EER- onderdaan of onderdaan van Zwitserland), bij wie hij in Nederland verblijft;  

* bewijzen dat de vreemdeling bedoeld in [artikel 8.7, eerste lid, Vb](../../../../../AMvB/vreemdelingenbesluit/2000/BWBR0011825/README.md) (nog steeds) reële en daadwerkelijke arbeid verricht (zie paragraaf B 10/3.3) of over voldoende middelen van bestaan beschikt voor hemzelf en zijn familieleden (zie paragraaf B 10/4.1.1);  

* een document waaruit de familierechtelijke relatie blijkt met de hierboven genoemde vreemdeling;  

* een document waaruit de duurzame relatie blijkt met de hierboven genoemde vreemdeling;  

* voor zover hij in Nederland verblijft als familielid bedoeld in [artikel 8.7, tweede lid, onder c of d, Vb](../../../../../AMvB/vreemdelingenbesluit/2000/BWBR0011825/README.md) of artikel 8.7, derde lid, Vb: bewijs dat hij een dergelijk familielid is;  

* Voor zover hij in Nederland verblijft als familielid als bedoeld in [artikel 8.7, tweede lid, onder c of d, Vb](../../../../../AMvB/vreemdelingenbesluit/2000/BWBR0011825/README.md) of artikel 8.7, derde lid, Vb: bewijs dat hij gelet op zijn financiële en sociale toestand, materiële steun nodig heeft om in zijn basisbehoeften te kunnen voorzien in het land van herkomst;  

* voor zover hij in Nederland verblijft als familielid bedoeld in [artikel 8.7, derde lid, Vb](../../../../../AMvB/vreemdelingenbesluit/2000/BWBR0011825/README.md) is het vorig bolletje niet van toepassing indien een door de bevoegde instantie van het land van herkomst afgegeven verklaring over wordt gelegd waaruit blijkt dat hij om ernstige gezondheidsredenen de persoonlijke zorg door de vreemdeling bedoeld onder artikel 8.7, eerste lid, Vb behoeft;  

* voor zover hij in Nederland verblijft als partner als bedoeld in [artikel 8.7, vierde lid, Vb](../../../../../AMvB/vreemdelingenbesluit/2000/BWBR0011825/README.md): een relatieverklaring (vastgesteld bij regeling van de Minister);  

* voor zover hij in Nederland verblijft als minderjarig kind van de hierbovengenoemde partner: bewijs dat is voldaan aan het gestelde in de [artikelen 3.13 tot en met 3.22 Vb](../../../../../AMvB/vreemdelingenbesluit/2000/BWBR0011825/README.md).   Na indiening van deze aanvraag dient onmiddellijk een bewijs van aanvraag te worden verstrekt (verblijfsaantekening gemeenschapsonderdaan). Binnen zes maanden na ontvangst van de aanvraag om het document EU/EER met de aantekening ‘familielid van een burger van de Unie’, dient het verblijfsdocument te worden verstrekt. [Artikel 25, tweede en derde lid, Vw](../../../../../wet/vreemdelingenwet/2000/BWBR0011823/README.md) is niet van toepassing (zie [artikel 8.13, vijfde lid, Vb](../../../../../AMvB/vreemdelingenbesluit/2000/BWBR0011825/README.md)). Het rechtmatig verblijf van het familielid, dat niet zelf EU- of EER-onderdaan of onderdaan van Zwitserland is, wordt niet beïnvloed door tijdelijke afwezigheid van niet meer dan zes maanden per jaar, door afwezigheden van langere duur voor de vervulling van militaire verplichtingen, door één afwezigheid van ten hoogste twaalf maanden om belangrijke redenen, zoals zwangerschap en bevalling, ernstige ziekte, studie of beroepsopleiding, noch door uitzending om werkzaamheden te verrichten in een andere lidstaat of een derde land. Het is aan de vreemdeling om zulks met documenten te staven (zie [artikel 8.15 Vb, eerste lid, Vb](../../../../../AMvB/vreemdelingenbesluit/2000/BWBR0011825/README.md)).     
### 5.3  

####Familieleden van Nederlanders

### 5.3.1  

####Discriminatie eigen onderdanen

Het Hof van Justitie van de EG (HvJEG, 27 oktober 1982, Morson en Jhanjan) heeft aanvaard dat Nederlanders, die nooit gebruik hebben gemaakt van het recht van vrij verkeer van werknemers binnen de EU/EER, op het gebied van gezinsherenigingbeleid in eigen land mogen worden achtergesteld bij gemeenschapsonderdanen in Nederland. De verdragsbepalingen betreffende het vrije verkeer van werknemers en de uitvoeringsregeling hiervan, kunnen volgens het Hof niet worden toegepast op situaties die geen enkel aanknopingspunt hebben met één van de situaties waarvoor het gemeenschapsrecht is geschreven.    
### 5.3.2  

####Nederlanders die rechten kunnen ontlenen aan gemeenschapsrecht

Nederlanders zijn weliswaar burgers van de Unie, maar zij zijn in beginsel geen gemeenschapsonderdaan. Richtlijn 2004/38/EG is namelijk niet van toepassing op een burger van de Unie die verblijft in de lidstaat waarvan hij de nationaliteit bezit. De richtlijn beoogt derhalve niet het verblijf van een burger van de Unie in zijn eigen lidstaat te regelen. Een en ander blijkt zowel uit de tekst, de doelstelling als de inhoud van de richtlijn. Nederlanders kunnen daarom in het algemeen geen geslaagd beroep doen op het gemeenschapsrecht voor verblijf van familie- of gezinsleden. Voor de verlening van een verblijfsvergunning aan familie- of gezinsleden van Nederlanders zijn daarom, behoudens enkele uitzonderingen, ingevolge [artikel 13 Vw](../../../../../wet/vreemdelingenwet/2000/BWBR0011823/README.md) de regels voor verlening van een verblijfsvergunning als genoemd in B2 onverkort van toepassing. Het vorenstaande is slechts anders indien de Nederlander gebruik heeft gemaakt van het recht op vrij verkeer. Het beroep op het gemeenschapsrecht ten behoeve van zijn familieleden kan in dat geval worden gehonoreerd indien en voor zover de aanwezigheid van het familielid noodzakelijk is voor de effectieve uitoefening van het recht op vrij verkeer door de Nederlander. In de zaken Surinder Singh (zie in dit verband B10/5.3.2.1), Eind (zie in dit verband B10/5.3.2.1) en Carpenter (zie in dit verband B10/5.3.2.2) heeft het Hof van Justitie van de EG een dergelijke noodzaak aangenomen.   
### 5.3.2.1  

####Terugkeer naar Nederland

Uit jurisprudentie van het Hof van Justitie van de EG (HvJEG, 7 juli 1992, Surinder Singh en HvJEG, 11 december 2007, Eind) kan worden afgeleid dat verblijf moet worden toegestaan aan een familielid van een Nederlander indien beiden in een andere lidstaat op grond van het EG-Verdrag hebben verbleven en de Nederlander vervolgens met het familielid terugkeert naar zijn land van herkomst. In dat geval is richtlijn 2004/38/EG naar analogie van toepassing op het familielid waardoor deze de hierin vastgelegde rechten van toegang en verblijf geniet. Daarbij is het niet van belang of de Nederlander bij terugkeer in Nederland een beroep doet op het stelsel van sociale bijstand (HvJEG, 11 december 2007, Eind). Over de reikwijdte van het behoud van rechten krachtens het gemeenschapsrecht van de eigen onderdaan na terugkeer in het eigen land, heeft het Hof bepaald dat deze strekt zolang er een directe relatie bestaat tussen het gezinsleven en het vrij verkeer van werknemers. Het gaat dus om rechten krachtens het gemeenschapsrecht, waaraan reeds uitvoering is gegeven. Voor de verlening van een verblijfsvergunning aan familie- of gezinsleden van de eigen onderdaan, die niet in de andere lidstaat bij hem hebben verbleven op grond van het EG-Verdrag, zijn daarom de regels als genoemd in B2 onverkort van toepassing.    
### 5.3.2.2  

####Nederlandse dienstverrichters

Uit jurisprudentie van het Hof van Justitie van de EG (HvJEG, 11 juli 2002, Carpenter) kan het volgende worden afgeleid. Indien een Nederlander moet worden aangemerkt als dienstenverrichter in de zin van het EG-Verdrag, moet worden bezien of de weigering om een familielid hier te lande verblijf toe te staan een belemmering vormt van het vrij verkeer van diensten door de Nederlander. In het arrest Carpenter was sprake van een belemmering omdat het familielid een dusdanige bijdrage leverde aan de verzorging van de kinderen van de dienstenverrichter dat daarmee een substantiële bijdrage werd geleverd aan het ongehinderd uitoefenen van het vrij verkeer diensten. Vervolgens moet worden getoetst of deze belemmering gerechtvaardigd is. Daarbij is allereerst de vraag of sprake is van familie- of gezinsleven als bedoeld in artikel 8 EVRM. Is dit het geval, dan wordt aangenomen dat de geconstateerde belemmering een inmenging vormt in de wijze waarop gebruik wordt gemaakt van het recht op eerbiediging van het gezinsleven in de zin van artikel 8 EVRM. Deze inmenging kan alleen uit oogpunt van openbare orde en nationale veiligheid worden gerechtvaardigd. Indien sprake is van een ongerechtvaardigde inmenging, wordt het familielid verblijf toegestaan dat voortvloeit uit het EG-Verdrag.    
### 5.3.2.3  

####Voortzetting van verblijf bij naturalisatie

Volgens het Hof van Justitie EG (HvJEG, 23 februari 1994, Scholz) kan verwerving van de nationaliteit van het verblijfsland, vooral als die verwerving het verlies van de oorspronkelijke nationaliteit tot gevolg heeft, niet tot verlies van op grond van het vrij verkeer van werknemers verkregen rechten leiden. Naturalisatie leidt niet tot verlies van de rechten die de gemeenschapsonderdaan op dat moment aan het gemeenschapsrecht kon ontlenen. Indien een gemeenschapsonderdaan tot het moment van naturalisatie tot Nederlander gebruik heeft gemaakt van het recht op vrij verkeer, blijven de gemeenschapsrechten die zijn familieleden reeds hadden opgebouwd, behouden. Wel moet de familierechtelijke relatie tot stand zijn gekomen op een moment waarop gebruik werd gemaakt van het recht op vrij verkeer – dus voordat de gemeenschapsonderdaan werd genaturaliseerd tot Nederlander. Ook moet het familielid de gemeenschapsonderdaan hebben vergezeld of zich bij hem hebben gevoegd op een moment waarop gebruik werd gemaakt van het recht op vrij verkeer – dus voordat de gemeenschapsonderdaan werd genaturaliseerd tot Nederlander.      
### 5.4  

####Recht op voortzetting van verblijf van het familie- of gezinslid

In dit onderdeel wordt nader ingegaan op het recht op voortzetting van verblijf van familie- en gezinsleden van EU/EER-onderdanen en familie- en gezinsleden van Zwitserse onderdanen.   
### 5.4.1  

####Familierelatie of gezinsband blijft bestaan

Zolang de familierelatie of de gezinsband met de hoofdpersoon in stand blijft en de hoofdpersoon als gemeenschapsonderdaan is aan te merken, is het familie- of gezinslid eveneens als zodanig aan te merken.    
### 5.4.2  

####Familielid onderdaan van EU/EER of Zwitserland

Het rechtmatig verblijf van het familielid dat zelf onderdaan is van de EU/EER of van Zwitserland eindigt niet door: 

– het overlijden of het vertrek van de vreemdeling (eveneens onderdaan van de EU/EER of Zwitserland) bij wie hij in Nederland verbleef;  

– de ontbinding of nietigverklaring van het huwelijk of de beëindiging van het geregistreerd partnerschap.   Indien het familielid reeds duurzaam verblijf heeft (zie [artikel 8.17 Vb](../../../../../AMvB/vreemdelingenbesluit/2000/BWBR0011825/README.md)) dan blijft dit recht behouden. Indien er nog geen sprake is van duurzaam verblijf kan betrokkene het verblijf voortzetten als economisch actieve of economisch niet-actieve, mits er geen onevenredig beroep op de publieke middelen wordt gedaan.    
### 5.4.3  

####Familielid onderdaan derde land

In dit onderdeel wordt nader ingegaan op het recht op voortzetting van verblijf van familieleden van EU- EER-onderdanen en familieleden van onderdanen van Zwitserland, die zelf niet de nationaliteit van een EU- of EER-lidstaat of van Zwitserland hebben. [Artikel 8.15 Vb](../../../../../AMvB/vreemdelingenbesluit/2000/BWBR0011825/README.md) ziet op het (niet-) beëindigen van het verblijfsrecht van deze familieleden. Het verblijfsrecht eindigt niet: 

– door periodes van afwezigheid uit Nederland van het familielid (zie [artikel 8.15, eerste lid, onder a,b,c en d, Vb](../../../../../AMvB/vreemdelingenbesluit/2000/BWBR0011825/README.md));  

– na het overlijden van de burger van de Unie (zie [artikel 8.15, tweede lid, onder a en b, Vb](../../../../../AMvB/vreemdelingenbesluit/2000/BWBR0011825/README.md)): 

– indien het familielid ten minste één jaar vóór het overlijden in Nederland verbleef;  

– voor voltooiing van de studie, indien hij als kind van genoemde onderdaan in Nederland verblijft en is ingeschreven bij een onderwijsinstelling, dan wel indien hij verzorgende ouder van bedoeld kind is;    

– na het vertrek uit Nederland van de onderdaan van de EU/EER of van Zwitserland (zie [artikel 8.15, derde lid, Vb](../../../../../AMvB/vreemdelingenbesluit/2000/BWBR0011825/README.md)): 

– voor de voltooiing van de studie, indien het familielid in Nederland verbleef als kind van genoemde onderdaan en voor studie is ingeschreven bij een onderwijsinstelling, dan wel indien hij de verzorgende ouder is van een zodanig kind;    

– na scheiding, ontbinding of nietigverklaring van huwelijk of beëindiging geregistreerd partnerschap: 

– het huwelijk of partnerschap heeft voor de beëindiging minimaal drie jaar geduurd, waarvan het familielid minimaal één jaar in Nederland heeft verbleven;  

– bij toewijzing ouderlijk gezag over de kinderen van burger van de Unie aan echtgenoot of partner, die niet EU- of EER-onderdaan of onderdaan van Zwitserland is;  

– in geval van een door de rechter bepaald omgangsrecht dat in Nederland moet worden uitgeoefend;  

– indien klemmende redenen van humanitaire aard tot voortzetting van verblijf nopen.     Het verblijfsrecht van familieleden, die geen EU- of EER-onderdaan of onderdaan van Zwitserland zijn, voordat zij het duurzame verblijfsrecht te verkrijgen, blijft onderworpen aan de voorwaarde dat is aangetoond dat zij werknemer of zelfstandige zijn, of voor zichzelf en hun familieleden beschikken over toereikende bestaansmiddelen om te voorkomen dat zij tijdens hun verblijf ten laste komen van het sociale bijstandsstelsel en om te garanderen dat zij beschikken over een verzekering die de ziektekosten in Nederland volledig dekt. Onder toereikende middelen wordt verstaan dat de vreemdeling beschikt over een inkomen ter hoogte van het normbedrag dat ingevolge de [Wwb](../../../../../wet/wet/werk/en/bijstand/BWBR0015703/README.md) voor de desbetreffende categorie is vastgesteld. Het vorenstaande is eveneens van toepassing, indien het familielid gezinslid is van het reeds in Nederland gevormde gezin van een persoon die aan deze voorwaarden voldoet. 
###Uitzondering

In [artikel 8.15, vijfde lid, Vb](../../../../../AMvB/vreemdelingenbesluit/2000/BWBR0011825/README.md) gelezen in samenhang met [artikel 8.15, tweede lid, onder b, en derde lid, Vb](../../../../../AMvB/vreemdelingenbesluit/2000/BWBR0011825/README.md), wordt met betrekking tot voortzetting van verblijf en een beroep op de publieke middelen een uitzondering gemaakt voor studerende kinderen en hun verzorgende ouder. 
###Verificatie voorwaarden (zie [artikel 8.16 Vb](../../../../../AMvB/vreemdelingenbesluit/2000/BWBR0011825/README.md))

Het rechtmatig verblijf van burgers van de Unie en hun gezinsleden eindigt niet, zolang zij voldoen aan de voorwaarden voor verblijf (zie [artikelen 8.12 tot en met 8.15 Vb](../../../../../AMvB/vreemdelingenbesluit/2000/BWBR0011825/README.md)). In specifieke gevallen van redelijke twijfel over de vraag of een burger van de Unie of zijn familieleden wel voldoen aan de voorwaarden, kan daartoe een onderzoek ter verificatie worden ingesteld. De verificatie geschiedt evenwel niet stelselmatig. Een beroep van de burger van de Unie of zijn familieleden op het sociale bijstandsstelsel leidt niet automatisch tot beëindiging van het rechtmatige verblijf. Het verblijf van een burger van de Unie of zijn familieleden kan, buiten de aanwezigheid van een actuele en (voldoende) ernstige bedreiging van de openbare orde of openbare veiligheid, in geen geval worden beëindigd indien de burger van de Unie werknemer of zelfstandige is, of indien hij Nederland is binnengekomen om werk te zoeken. In dat laatste geval kunnen de burger van de Unie en zijn gezinsleden niet worden verwijderd zolang de burger van de Unie kan bewijzen dat hij nog immer werk zoekt en een reële kans maakt te worden aangesteld.    
### 5.4.4  

####Kinderen die 21 jaar worden

Het afhankelijke verblijfsrecht eindigt in beginsel van rechtswege bij het bereiken van de leeftijd van 21 jaar, behalve indien het kind feitelijk ten laste blijft komen van de ouder van wie zijn verblijfsrecht afhankelijk was, bijvoorbeeld omdat het kind in Nederland studeert. Het kind behoudt in dat geval als bloedverwant in neerdalende lijn zijn afhankelijk verblijfsrecht. Wanneer het kind niet meer ten laste komt van de gemeenschapsonderdaan en zelf geen verblijfsrecht kan ontlenen aan het EG-Verdrag of de Overeenkomst EG-Zwitserland, zijn de regels vermeld in B2 van toepassing.      
### 6  

####Onderdanen van België en Luxemburg

Uit de Benelux Overeenkomst, die in 1960 is afgesloten tussen België, Nederland en Luxemburg, vloeien voor onderdanen van België en Luxemburg enige uitzonderingen voort op het verblijfsrecht dat op grond van het gemeenschapsrecht ontstaat.   
### 6.1  

####Verblijfsdocument

Aan een Belg of Luxemburger die geen verblijfsrecht heeft op grond van het gestelde in [artikel 8.7 Vb](../../../../../AMvB/vreemdelingenbesluit/2000/BWBR0011825/README.md), kan op grond van [artikel 8.6, eerste en derde lid Vb](../../../../../AMvB/vreemdelingenbesluit/2000/BWBR0011825/README.md) direct bij eerste binnenkomst een verblijfsvergunning voor onbepaalde tijd als bedoeld in [artikel 20 Vw](../../../../../wet/vreemdelingenwet/2000/BWBR0011823/README.md) of een verblijfsvergunning voor bepaalde tijd bedoeld in [artikel 14 Vw](../../../../../wet/vreemdelingenwet/2000/BWBR0011823/README.md) ([document I, bijlage 7a, VV](../../../../../ministeriele-regeling/voorschrift/vreemdelingen/2000/BWBR0012002/README.md)), worden afgegeven, indien hij: 

– over voldoende middelen van bestaan beschikt in de zin van de [Vw](../../../../../wet/vreemdelingenwet/2000/BWBR0011823/README.md) (zie B1); en  

– geen actuele bedreiging vormt van de openbare orde of de openbare veiligheid.    Ter zake van de afdoening van de aanvraag tot het verlenen van een verblijfsvergunning regulier voor onbepaalde tijd, bedoeld in [artikel 20 Vw](../../../../../wet/vreemdelingenwet/2000/BWBR0011823/README.md), is een legesbedrag verschuldigd.    
### 6.1.1  

####Gevaar voor de volksgezondheid

Aan een Belg of Luxemburger kan een verblijfsrecht niet worden geweigerd op de enkele grond dat hij een gevaar vormt voor de volksgezondheid.    
### 6.1.2  

####Antecedentenverklaring

Ten aanzien van Belgen en Luxemburgers dient te worden afgezien van het doen ondertekenen van een antecedentenverklaring. Ingevolge de Beneluxovereenkomst kunnen zij bij het indienen van een aanvraag om een verblijfsvergunning eigener beweging een bewijs van goed zedelijk gedrag overleggen.    
### 6.1.3  

####Het inburgeringsexamen

Aan een Belg of Luxemburger wordt een verblijfsvergunning voor onbepaalde tijd niet afgewezen op de enkele grond dat hij het inburgeringsexamen, bedoeld in [artikel 13 Wet inburgering](../../../../../wet/wet/inburgering/BWBR0020611/README.md), niet heeft behaald (zie [artikel 8.6, derde lid, Vb](../../../../../AMvB/vreemdelingenbesluit/2000/BWBR0011825/README.md)).     
### 6.2  

####Weigering verlenging of intrekking verblijfsdocument

De weigering van de verlenging van de geldigheidsduur van een verblijfsdocument, afgegeven aan een Belg of Luxemburger, alsmede de inname daarvan of van intrekking van een afgegeven verblijfsvergunning voor onbepaalde tijd, kan niet geschieden op grond van de omstandigheid dat hij niet meer over voldoende middelen van bestaan beschikt (zie [artikel 8.6, tweede en vierde lid, Vb](../../../../../AMvB/vreemdelingenbesluit/2000/BWBR0011825/README.md)). Dit kan slechts geschieden, indien hij een actuele bedreiging van de openbare orde of de openbare veiligheid vormt.     
### 7  

####Verblijfsbeëindiging en uitzetting

### 7.1  

####Verblijfsbeëindiging

Op grond van [artikel 8.22, eerste lid, Vb](../../../../../AMvB/vreemdelingenbesluit/2000/BWBR0011825/README.md) wordt het verblijfsrecht van een burger van de Unie en zijn familieleden, ongeacht hun nationaliteit, ontzegd of beëindigd om redenen van openbare orde of openbare veilgeheid als het persoonlijke gedrag een actuele, werkelijke en ernstige bedreiging voor een fundamenteel belang van de samenleving vormt, tenzij analoge toepassing van [artikel 3.77](../../../../../AMvB/vreemdelingenbesluit/2000/BWBR0011825/README.md) of [3.86 Vb](../../../../../AMvB/vreemdelingenbesluit/2000/BWBR0011825/README.md) niet tot verblijfsbeëindiging zou leiden. Het rechtmatig verblijf wordt ook ontzegd of beëindigd op grond van veelvuldig gepleegde lichte feiten, waarbij elk strafbaar feit op zich niet tot ontzegging/beëindiging zou kunnen leiden. Hierbij wordt ook rekening gehouden met de aard van de strafbare feiten, het aantal strafbare feiten en de veroorzaakte schade voor de samenleving en wordt als ondergrens gehanteerd de glijdende schaal voor veelplegers, [artikel 3.86 lid 4 en 5, Vb 2000](../../../../../AMvB/vreemdelingenbesluit/2000/BWBR0011825/README.md). Het verblijfsrecht van een burger van de Unie en zijn familieleden, ongeacht hun nationaliteit, wordt ontzegd of beëindigd om redenen van volksgezondheid in het geval van potentieel epidemische ziekten als gedefinieerd in de relevante instrumenten van de Wereldgezondheidsorganisatie dan wel in geval van andere infectieziekten of besmettelijke parasitaire ziekten, ten aanzien waarvan in Nederland beschermende regelingen ten aanzien van Nederlanders worden genomen (zie [artikel 8.23 Vb](../../../../../AMvB/vreemdelingenbesluit/2000/BWBR0011825/README.md)). Hierbij kan, naast de in de gezondheidswetgeving gebruikelijke ziekten als pest, cholera en gele koorts worden gedacht aan een ziekte als Sars (zie [artikel 2, onderdeel a, Infectieziektenwet](../../../../../wet/infectieziektenwet/BWBR0009684/README.md)). Het rechtmatig verblijf wordt niet om redenen van volksgezondheid beëindigd indien de ziekte later dan drie maanden na inreis is opgetreden (zie [artikel 8.23, tweede lid, Vb](../../../../../AMvB/vreemdelingenbesluit/2000/BWBR0011825/README.md)). Het rechtmatig verblijf kan voorts worden beëindigd indien de vreemdeling onjuiste gegevens heeft verstrekt, dan wel gegevens heeft achtergehouden, terwijl die gegevens zouden hebben geleid tot weigering van toegang of verblijf (zie [artikel 8.25 Vb](../../../../../AMvB/vreemdelingenbesluit/2000/BWBR0011825/README.md)). Het gaat hier om maatregelen die getroffen kunnen worden tegen misbruik van recht of fraude, zoals schijnhuwelijk. Deze maatregelen moeten evenredig zijn (zie [artikel 3:4 Awb](../../../../../wet/algemene/wet/bestuursrecht/BWBR0005537/README.md)). Toepassing van [artikel 8.25 Vb](../../../../../AMvB/vreemdelingenbesluit/2000/BWBR0011825/README.md) leidt tot een beschikking waartegen rechtsmiddelen mogelijk zijn. Duurzaam verblijfsrecht kan slechts worden beëindigd in de volgende situaties (zie [artikel 8.18 Vb](../../../../../AMvB/vreemdelingenbesluit/2000/BWBR0011825/README.md)): 

* bij afwezigheid van meer dan twee achtereenvolgende jaren uit Nederland;  

* indien ernstige redenen van openbare orde of openbare veiligheid daartoe nopen.   Verblijfsbeëindiging om redenen van volksgezondheid is, gezien ook het gestelde in [artikel 8.23, tweede lid, Vb](../../../../../AMvB/vreemdelingenbesluit/2000/BWBR0011825/README.md), niet mogelijk.   
### 7.1.1  

####Actuele bedreiging van de openbare orde en openbare veiligheid

De beoordeling of sprake is van een actuele, werkelijke en ernstige bedreiging voor een fundamenteel belang van de samenleving mag uitsluitend gebaseerd zijn op het persoonlijke gedrag van de betrokkene. Het enkele feit van een strafrechtelijke veroordeling is een onvoldoende deugdelijke motivering (in de zin van [artikel 3:46 Awb](../../../../../wet/algemene/wet/bestuursrecht/BWBR0005537/README.md)) bij verblijfsbeëindiging op deze grond. Dit geldt ook voor motiveringen die los staan van het individuele geval of die verband houden met algemene preventieve redenen. Beëindiging van het verblijfsrecht op deze grond zal in de regel plaatsvinden door een ongewenstverklaring (zie [A5/6.1](../../../../../circulaire/vreemdelingencirculaire/2000/(a)/BWBR0012287/README.md) en verder), indien en zolang de betrokkene nog niet het recht van duurzaam verblijf heeft verkregen. In geval hij dat recht wel heeft verkregen zal de beëindiging van het verblijfsrecht plaatsvinden door middel van een beschikking tot intrekking van het duurzame verblijfsrecht, al dan niet in combinatie met ongewenstverklaring. De vaststelling van een actuele bedreiging van de openbare orde of van de openbare veiligheid behoeft niet op het bestaan van een strafbaar feit te berusten. Een zodanige actuele bedreiging kan in voorkomend geval ook worden afgeleid uit het lidmaatschap van, of de deelneming aan activiteiten van een organisatie, waarvan de activiteiten door een Lidstaat van de EU, EER of Zwitserland als een gevaar voor de maatschappij zijn aangemerkt. Het evenredigheidsbeginsel is van toepassing (zie [artikel 3:4 Awb](../../../../../wet/algemene/wet/bestuursrecht/BWBR0005537/README.md)). In voorkomende gevallen beëindigt de Minister het verblijfsrecht per beschikking. Van burgers van de Unie en hun familieleden, ongeacht hun nationaliteit, mag niet worden verlangd dat zij bewijzen van goed gedrag, uittreksels uit het strafregister en dergelijke overleggen. Indien dit onontbeerlijk wordt geacht ter beoordeling of sprake is van een gevaar voor de openbare orde of openbare veiligheid kan bij de lidstaat van oorsprong of eventuele andere lidstaten worden verzocht om mededeling van gerechtelijke antecedenten betreffende de vreemdeling. Deze raadpleging kan plaatsvinden bij de afgifte van de verklaring van inschrijving of de afgifte van de verblijfskaart waarmee het verblijfsrecht van het familielid dat niet de nationaliteit van een lidstaat bezit wordt aangetoond. Bij de bevoegde diensten van de Staat van herkomst van de betrokken gemeenschapsonderdaan, zullen door de Minister nadere inlichtingen omtrent zijn antecedenten worden ingewonnen. Indien blijkt van eerder verblijf van de gemeenschapsonderdaan in ons land, dienen omtrent hem tevens inlichtingen te worden ingewonnen bij de Korpschef van zijn vroegere woon- of verblijfplaats.     
### 7.2  

####Uitzetting

Voor de toepasselijke regelgeving met betrekking tot uitzetting van EU/EER-onderdanen en onderdanen van Zwitserland wordt verwezen naar [A4/3](../../../../../circulaire/vreemdelingencirculaire/2000/(a)/BWBR0012287/README.md).     
### 8  

####Overgangsrecht onderdanen van Bulgarije en Roemenië

Het vrije verkeer van personen van het gemeenschapsrecht, met uitzondering van de toegang tot de arbeidsmarkt, is met ingang van 1 januari 2007 volledig van toepassing op onderdanen van Bulgarije en Roemenië, en hun gezins- of familieleden, ongeacht hun nationaliteit.   De huidige lidstaten kunnen de toegang tot de arbeidsmarkt blijven reguleren door middel van nationale maatregelen. Nederland maakt van die mogelijkheid gebruik.   Ingevolge de Akten van toetreding van Bulgarije en Roemenië, is met betrekking tot het vrij verkeer van werknemers in een overgangsregeling voorzien. De volgende overgangsregeling geldt vooralsnog tot 1 januari 2009.    
### 8.1  

####Werkzoekenden

Voor onderdanen van Bulgarije en Roemenië geldt dat zij – evenals alle andere onderdanen van de lidstaten – ingevolge [artikel 8.12, eerste lid, Vb](../../../../../AMvB/vreemdelingenbesluit/2000/BWBR0011825/README.md) een termijn van drie maanden hebben om werk te zoeken. Conform de hoofdregel voor werkzoekenden geldt, dat zolang er reëel uitzicht is op werk, deze termijn ook na de periode van drie maanden steeds voortduurt. Echter, genoemde onderdanen mogen weliswaar gedurende die termijn werk zoeken op de Nederlandse arbeidsmarkt, maar hun potentiële werkgever is niet vrij om hen zonder meer tewerk te stellen.   Ingevolge [artikel 2, eerst lid, Wav](../../../../../wet/wet/arbeid/vreemdelingen/BWBR0007149/README.md) is het immers een werkgever als regel verboden een vreemdeling in Nederland arbeid te laten verrichten zonder TWV. De uitzondering op dit verbod, van [artikel 3, eerste lid, onder a, Wav](../../../../../wet/wet/arbeid/vreemdelingen/BWBR0007149/README.md), welke uitzondering voor het grootste deel betrekking heeft op onderdanen van de lidstaten van de EU, is op de onderhavige categorie onderdanen niet van toepassing. Zodra de TWV is verleend, wordt het hierna onder B10/8.2 vermelde inzake werknemers op bedoelde onderdanen van toepassing.   In verband met de regulering van de toegang van de arbeidsmarkt wordt aan bedoelde onderdanen, ten bewijze van hun verblijfsrecht gedurende de vrije termijn, desgevraagd, een sticker ‘Verblijfsaantekeningen voor gemeenschapsonderdanen’ verstrekt, waarop wordt aangetekend: ‘arbeid toegestaan; TWV wel vereist’. [Artikel 3.2a VV](../../../../../ministeriele-regeling/voorschrift/vreemdelingen/2000/BWBR0012002/README.md) is van toepassing.   Dit geschiedt ook indien meerbedoelde onderdanen geen werk zoeken op de Nederlandse arbeidsmarkt, maar verblijf beogen voor een ander doel, zoals arbeid als zelfstandige, studie, het verrichten van diensten of het ontvangen daarvan, gepensioneerde, blijvend arbeidsongeschikte of economisch niet-actieve (zie B10/8.4).   In alle gevallen wordt tevens de aantekening geplaatst: ‘een (meer dan aanvullend) beroep op de publieke middelen kan gevolgen hebben voor het verblijfsrecht’.     
### 8.2  

####Werknemers

###Onderdanen van de op 1 januari 2007 toegetreden lidstaten

a. voor onderdanen van Bulgarije en Roemenië, die op 1 januari 2007 legaal in Nederland werkten en wier toelating tot de Nederlandse arbeidsmarkt voor een onafgebroken periode van 12 maanden of meer gold, geldt dat zij toegang hebben tot de (Nederlandse) arbeidsmarkt, maar niet tot de arbeidsmarkt van andere lidstaten, die nationale maatregelen toepassen. Dit geldt zowel voor degenen die op 1 januari 2007 de toegang tot de Nederlandse arbeidsmarkt hadden op basis van een TWV, als degenen die deze toegang hadden louter op grond van de omstandigheid dat zij op hun verblijfsdocument de arbeidsmarktaantekening hadden: ‘arbeid vrij toegestaan; TWV niet vereist’, dan wel ‘arbeid uitsluitend toegestaan indien werkgever beschikt over TWV’, of ‘specifieke arbeid toegestaan mits werkgever beschikt over TWV; andere arbeid niet toegestaan’. Het is hierbij niet van belang of zij op 1 januari 2007 daadwerkelijk arbeid verrichtten; het gaat erom dat de onderdanen van een toetredende lidstaat op dat moment voor tenminste 12 maanden waren toegelaten tot de Nederlandse arbeidsmarkt. Zij komen op hun daartoe strekkende aanvraag en het tonen van het bewijs van vorenbedoelde toelating, als regel in aanmerking voor afgifte van een verblijfsdocument EU/EER met een geldigheidsduur van vijf jaren. [Artikel 3.2, eerste lid, onder c, VV](../../../../../ministeriele-regeling/voorschrift/vreemdelingen/2000/BWBR0012002/README.md) is van toepassing. Daarop wordt de arbeidsmarktaantekening geplaatst die luidt: ‘arbeid vrij toegestaan; TWV niet vereist’. Illegale vreemdelingen, die onderdaan zijn van een van bedoelde acht toetredende lidstaten, kunnen aan vorenstaande overgangsbepaling geen verblijfsaanspraken ontlenen. Op hen is het hierna onder b gestelde van toepassing, indien aan hun werkgever ten behoeve van de door hen te verrichten werkzaamheden alsnog een TWV is verleend;  

b. onderdanen van Bulgarije en Roemenië, die na 1 januari 2007 gedurende een ononderbroken periode van 12 maanden of meer tot de Nederlandse arbeidsmarkt zijn toegelaten, genieten dezelfde rechten, als hierboven bedoeld;  

c. de hierboven bedoelde onderdanen verliezen de aldaar vermelde rechten indien zij de arbeidsmarkt van de betrokken huidige lidstaat vrijwillig verlaten. Daaronder wordt niet slechts verstaan vertrek naar een ander land, maar ook het zich niet langer ter beschikking stellen van de Nederlandse arbeidsmarkt. Indien zij echter in Nederland economische activiteiten verrichten, anders dan in loondienst, of dienstenontvanger zijn, zijn andere regels van gemeenschapsrecht van toepassing. Indien zij echter wederom arbeid in loondienst gaan verrichten, is het onder b gestelde opnieuw op hen van toepassing, zolang Nederland bedoelde nationale maatregel handhaaft;  

d. onderdanen van Bulgarije en Roemenië, die op of na 1 januari 2007 of gedurende een periode waarin de nationale maatregelen werden toegepast, legaal werkten, en die tot de Nederlandse arbeidsmarkt waren toegelaten voor minder dan 12 maanden, genieten deze rechten niet. Voor hen geldt daarom het hierboven gestelde niet. Omdat met het oog op de door hen te verrichten werkzaamheden aan hun werkgever een TWV is afgegeven voor minder dan 12 maanden, kan aan deze onderdanen op hun daartoe strekkende aanvraag een verblijfsdocument EU/EER worden afgegeven, voor de te verwachten duur van de arbeid (de TWV), met als arbeidsmarktaantekening: ‘arbeid toegestaan, TWV wel vereist’.     
### 8.2.1  

####Grensoverschrijdende dienstverrichters

###Notificatieplicht

Het verbod om vreemdelingen zonder TWV te werk te stellen is op grond van [artikel 1e van het Besluit uitvoering Wav](../../../../../AMvB/besluit/uitvoering/wet/arbeid/vreemdelingen/BWBR0007523/README.md) niet van toepassing op werkzaamheden in het kader van grensoverschrijdende dienstverlening als aan de volgende voorwaarden wordt voldaan: 

– de dienstverlener buiten Nederland is gevestigd in een land waarvoor het vrij verkeer van diensten geldt, en geen postbusonderneming is;  

– de werkzaamheden die de dienstverlener verricht niet bestaan uit het ter beschikking stellen van werknemers (uitzendarbeid);  

– de werkzaamheden voor de aanvang daarvan bij de CWI – via een standaardformulier – zijn genotificeerd.   Als niet aan deze voorwaarden wordt voldaan, blijft een TWV vereist. De notificatie geldt voor alle buitenlandse dienstverleners voor wie het vrij verkeer van diensten geldt, die een dienst in Nederland willen verlenen met eigen werknemers voor wie op enig moment geen vrij verkeer van werknemers met ons land geldt (zie ook B5/4.4). Gevraagde bescheiden: 

– een geldig paspoort of een geldige identiteitskaart;  

– een kopie van de werkvergunning waaruit blijkt dat de vreemdeling gerechtigd is in het land van vestiging van de werkgever arbeid te verrichten in dienst van de werkgever (indien een werkvergunning in het land van vestiging is vereist);  

– een bewijs waaruit de te verrichten diensten blijken.   
###Geldigheidsduur

Ingevolge artikel IX Richtlijn 2004/38, wordt aan onderdanen van staten, die op 1 mei 2004 zijn toegetreden of daarna toetreden tot de EU alsmede hun gezinsleden, ongeacht hun nationaliteit, een document rechtmatig verblijf verleend waaruit rechtmatig verblijf blijkt, voor de duur van vijf jaar of tenminste voor de duur van de dienstverlening. 
###Arbeidsmarktaantekening

De arbeidsmarktaantekening luidt: ‘arbeid in loondienst alleen toegestaan indien de werkgever beschikt over TWV’.     
### 8.3  

####Gezinsleden van werknemers

Ten aanzien van gezinsleden van werknemers met de nationaliteit van Bulgarije en Roemenië geldt het volgende.  Zolang de werking van de artikelen 1 tot en met 6 Verordening 1612/68 is opgeschort, geldt artikel 11 Verordening 1612/68, namelijk dat de gezinsleden het recht hebben om iedere arbeid op het grondgebied van de lidstaat te aanvaarden en daarmee recht op verblijf, onder de volgende voorwaarden: 

a. uitsluitend de echtgenote, dan wel geregistreerd partner, en bloedverwanten in neergaande lijn beneden de leeftijd van 21 jaar of die te hunnen laste zijn, die op 1 januari 2007 met de werknemer legaal op het grondgebied van een lidstaat verblijven, hebben vanaf de datum van toetreding onmiddellijk toegang tot de arbeidsmarkt. Dit geldt niet voor de leden van het gezin van de werknemer die legaal tot de arbeidsmarkt van die lidstaat is toegelaten voor een periode van minder dan 12 maanden. Indien aan de werknemer een verblijfsdocument EU/EER wordt verstrekt met toepassing van het onder B10/8.2 onder a gestelde, wordt aan daarvoor in aanmerking komende gezinsleden (ongeacht hun nationaliteit) op hun daartoe strekkende aanvraag een verblijfsdocument EU/EER verstrekt, met een zelfde geldigheid als het verblijfsdocument EU/EER van de werknemer, waaronder begrepen dezelfde arbeidsmarktaantekening, namelijk: ‘arbeid vrij toegestaan; TWV niet vereist’. Onder legaal verblijf wordt rechtmatig verblijf in de zin van [artikel 8, onder a tot en met d, of l, Vw](../../../../../wet/vreemdelingenwet/2000/BWBR0011823/README.md) verstaan. Aanvragen van andere gezinsleden dan de hier bedoelde gezinsleden dan wel van familieleden worden op zelfstandige gronden beoordeeld;  

b. de echtgenote, dan wel geregistreerd partner, en bloedverwanten in neergaande lijn beneden de leeftijd van 21 jaar of die te hunnen laste zijn, die vanaf een datum na 1 januari 2007 met de werknemer legaal op het grondgebied van een lidstaat verblijven, hebben toegang tot de arbeidsmarkt van de betrokken lidstaat nadat zij gedurende tenminste achttien maanden in die lidstaat hebben verbleven. Daarvoor geldt hetgeen hierna onder c is vermeld;  

c. de bepalingen, onder a en b vermeld, doen geen afbreuk aan gunstiger nationale of uit bilaterale overeenkomsten voortvloeiende maatregelen. Aan de gezinsleden, onder b vermeld, die de werknemer vergezellen of nareizen, wordt op hun daartoe strekkende aanvraag om toetsing aan het gemeenschapsrecht een verblijfsdocument EU/EER afgegeven. Op grond van het gunstiger Nederlandse nationale recht inzake gezinshereniging verkrijgen de gezinsleden van de werknemer niet pas na achttien maanden verblijf dezelfde arbeidsmarktaantekening als de werknemer van wie het verblijf afhankelijk is, maar onmiddellijk.       
### 8.4  

####Andere verblijfsdoelen dan arbeid in loondienst

Aan de vreemdeling, die voor een ander doel dan het zoeken of verrichten van arbeid in loondienst in Nederland verblijft (zelfstandige, dienstenverlener, dienstenontvanger, gepensioneerde, blijvend arbeidsongeschikte, economisch niet-actieve en student), wordt door Nederland geen vrije toegang tot de Nederlandse arbeidsmarkt verleend, zolang Nederland als nationale maatregel de TWV-plicht handhaaft. De vreemdeling heeft wel de mogelijkheid zich alsnog op de arbeidsmarkt te begeven, maar een potentiële werkgever is verplicht met het oog op de tewerkstelling van deze vreemdeling over een TWV te beschikken. In verband daarmee wordt op de sticker verblijfsaantekeningen voor gemeenschapsonderdanen, dan wel het verblijfsdocument, af te geven aan de vreemdeling die voor een ander doel dan het verrichten van arbeid in loondienst in Nederland verblijft, de arbeidsmarktaantekening gesteld: ‘arbeid wel toegestaan; TWV wel vereist’. Op het verblijfsdocument van de gezins- of familieleden wordt in beginsel dezelfde arbeidsmarktaantekening geplaatst als op het document van de vreemdeling van wie hun verblijfsrecht afhankelijk is. Dat geldt ook voor wat betreft de aantekeningen inzake beroep op de publieke middelen. Pas indien op enige datum na toetreding van de desbetreffende lidstaat een TWV is verleend ter zake van de door de vreemdeling te verrichten werkzaamheden, wordt vervolgens op aanvraag een nieuw verblijfsdocument EU/EER afgegeven, met toepassing van B10/8.2 onder b, voor zover sprake is van reële en daadwerkelijke arbeid, anders dan marginaal en bijkomstig van aard, en voor zover de TWV is afgegeven met een geldigheidsduur van tenminste 12 maanden. 
###Arbeid van bijkomende aard

Voor wat betreft studenten, die in Nederland verblijven op grond van [artikel 8.12, eerste lid, onder c, Vb](../../../../../AMvB/vreemdelingenbesluit/2000/BWBR0011825/README.md), en die geen verblijfsrecht kunnen ontlenen aan één der andere bepalingen van het gemeenschapsrecht, geldt het volgende. Indien zij arbeid (willen gaan) verrichten in het kader van een stage als verplicht onderdeel van de opleiding, of arbeid van niet meer dan tien uren per week dan wel seizoenarbeid in de maanden juni, juli en augustus, is het gestelde in B6/5 van overeenkomstige toepassing. Daarbij wordt voorts verwezen naar de [paragrafen 24 en 26 van de Uitvoeringsregels bij het Delegatie- en uitvoeringsbesluit Wav](../../../../../ministeriele-regeling/delegatie-/en/uitvoeringsbesluit/wet/arbeid/vreemdelingen/BWBR0007514/README.md), inzake stagiaires, respectievelijk arbeid van bijkomende aard (zie D2/2). Ook in de daar omschreven gevallen, van door een student te verrichten arbeid, is een TWV vereist, ook al wordt die arbeid aangemerkt als zijnde van bijkomende aard.    
### 8.5  

####Leges

De in voorgaande subparagrafen bedoelde onderdanen en hun gezinsleden, ongeacht hun nationaliteit, worden desgewenst in de gelegenheid gesteld een aanvraag te doen om toetsing aan het gemeenschapsrecht en afgifte van het daarmee corresponderende verblijfsdocument, ter zake waarvan leges zijn verschuldigd.    
### 8.6  

####Reguliere verblijfsaanvraag

Indien de in B10/8.5 bedoelde onderdanen dan wel gezinsleden niet voor afgifte van een verblijfsdocument in aanmerking komen in het kader van B10/8.2 tot en met B10/8.4, noch in het kader van een der voorafgaande paragrafen van dit hoofdstuk, omdat zij geen verblijfsrecht aan het gemeenschapsrecht ontlenen, staat het hen vanzelfsprekend vrij om een aanvraag in te dienen tot het verlenen, verlengen of wijzigen van een verblijfsvergunning regulier voor bepaalde tijd onder beperkingen, verband houdende met een door hen aan te geven verblijfsdoel. Zij dienen daarbij in beginsel een keuze te maken uit de verblijfsdoelen, omschreven in [artikel 3.4, eerste lid, Vb](../../../../../AMvB/vreemdelingenbesluit/2000/BWBR0011825/README.md). Daarbij is het gestelde in B1/2.1 van toepassing, alsmede het gestelde in de desbetreffende materiehoofdstukken, afhankelijk van het aangegeven verblijfsdoel. Ter zake van de afdoening van deze aanvragen leiden de legesbepalingen van de [artikelen 3.34](../../../../../ministeriele-regeling/voorschrift/vreemdelingen/2000/BWBR0012002/README.md), [3.34c](../../../../../ministeriele-regeling/voorschrift/vreemdelingen/2000/BWBR0012002/README.md) en [3.34d, VV](../../../../../ministeriele-regeling/voorschrift/vreemdelingen/2000/BWBR0012002/README.md) tot hogere legesverplichtingen.    
### 8.7  

####Seksuele dienstverlening

Terzake van het verrichten van arbeid in loondienst, geheel of ten dele bestaande uit het verrichten van seksuele handelingen met derden of voor derden, geldt ingevolge [artikel 2 Wav](../../../../../wet/wet/arbeid/vreemdelingen/BWBR0007149/README.md), in samenhang met [artikel 3 Besluit uitvoering Wav](../../../../../AMvB/besluit/uitvoering/wet/arbeid/vreemdelingen/BWBR0007523/README.md), een verbod op tewerkstelling doordat een TWV wordt geweigerd. Zolang dit geldt, wordt terzake van het door onderdanen van Bulgarije en Roemenië verrichten van zodanige werkzaamheden geen verblijfsdocument EU/EER afgegeven. Met betrekking tot het verrichten van dergelijke arbeid, anders dan in loondienst, gelden de regels van B10/3.3.2.      
### 11  

####Verdragen

### 1  

####Inleiding

Er zijn diverse verdragen relevant voor het Nederlandse vreemdelingenrecht. Het internationale recht, waaronder Verdragen, gaat vóór het Nederlandse recht en eist dat de verdragspartij zijn aangegane verplichtingen nakomt. De wijze waarop verdragsbepalingen in de Nederlandse rechtsorde doorwerken wordt echter niet geregeld door het internationale recht; dit is een aangelegenheid van nationaal procedureel recht. Het Nederlandse reguliere vreemdelingenrecht is zo ingericht dat een vreemdeling dient aan te geven in verband met welk verblijfsdoel hij een verblijfsvergunning wenst te verkrijgen. Ieder opgegeven verblijfsdoel brengt op zijn beurt weer een specifiek toetsingskader van voorwaarden en beperkingen met zich mee. Dit laat onverlet dat ingevolge de directe werking van verdragsbepalingen in de Nederlandse rechtsorde aan de vreemdeling in bepaalde gevallen een recht op (voortgezette) toelating toekomt. [Artikel 8.26 Vb](../../../../../AMvB/vreemdelingenbesluit/2000/BWBR0011825/README.md) geeft een overzicht van verdragen. De Minister kan regels stellen over de rechten die vreemdelingen aan de in dit artikel genoemde verdragen kunnen ontlenen.    
### 2  

####EVRM

Voor artikel 8 EVRM wordt verwezen naar B2/10. Voor artikel 3 EVRM wordt verwezen naar [deel C](../../../../../circulaire/vreemdelingencirculaire/2000/(c)/BWBR0012288/README.md).    
### 3  

####Associatieovereenkomst EG en Turkije, besluit nr. 1/80

Op 12 september 1963 is een overeenkomst, waarbij een associatie tot stand wordt gebracht tussen de EG en Turkije, namens die EG gesloten, goedgekeurd en bevestigd bij besluit 64/732 EG van de Raad van de EG van 23 december 1963 (PB 1964, 217). De Associatieovereenkomst EG-Turkije heeft ten doel de voortdurende en evenwichtige versterking van de commerciële en economische betrekkingen tussen de overeenkomstsluitende partijen te bevorderen, teneinde de levensstandaard van het Turkse volk te verbeteren en in een later stadium de toetreding van Turkije tot de EG te vergemakkelijken. Dit geschiedt door geleidelijk het vrije verkeer van werknemers tot stand te brengen en door de beperkingen van de vrijheid van vestiging en het vrij verrichten van diensten op te heffen. Op 23 november 1970 is een Aanvullend Protocol bij de Associatieovereenkomst EG-Turkije ondertekend en namens de EG gesloten en goedgekeurd en bevestigd bij verordening 2760/72 van de Raad van de EG van 19 december 1972. Het aanvullend protocol is voor Nederland op 1 januari 1973 in werking getreden. De bij de Associatieovereenkomst EG-Turkije ingestelde Associatieraad heeft op 19 september 1980 Associatiebesluit 1/80 vastgesteld.   
### 3.1  

####Begunstigde

Besluit nr. 1/80 is van toepassing op Turkse werknemers en hun gezinsleden die op grond van nationale wet- en regelgeving in Nederland rechtmatig verblijf hebben verkregen. Besluit nr. 1/80 is derhalve niet van toepassing op de eerste toelating (zie Hof van Justitie van de EG, 11 november 2004, Cetinkaya C-467/02 en 21 oktober 2003, Abatay e.a., C-317/01 en 369/01, JV 2004, 2). De werknemer en zijn gezinsleden hebben op basis van het nationale vreemdelingenrecht echter veelal aanspraak op voortzetting van verblijf. Besluit nr. 1/80 is daarom in de regel slechts van belang voor de Turkse werknemer en zijn gezinsleden indien zij geen recht op voortzetting van verblijf kunnen ontlenen aan het nationale vreemdelingenrecht.    
### 3.2  

####Aard van het verblijf van Turkse werknemers en hun gezinsleden

Turkse werknemers en hun gezinsleden die voldoen aan de voorwaarden van een bepaling van besluit nr. 1/80 ontlenen hun recht op arbeid, en het daarmee samenhangend recht op verblijf, rechtstreeks aan besluit nr. 1/80. Het recht op verblijf is in die gevallen daarom in beginsel onafhankelijk van de afgifte van een verblijfsvergunning, hetgeen het bestaan van dit (rechtstreeks toegekende) recht slechts bevestigt (zie Hof van Justitie van de EG, 6 juni 1995, Bozkurt, C-434/93 en 16 maart 2000, Ergat, C-329/97; zie [artikel 8, aanhef en onder l, Vw](../../../../../wet/vreemdelingenwet/2000/BWBR0011823/README.md)).    
### 3.3  

####Recht op voortzetting van verblijf voor Turkse werknemers

### 3.3.1  

####Begrippen

In B11/3.3 wordt een aantal begrippen gehanteerd. Hieronder wordt aangegeven wat onder de diverse begrippen wordt verstaan. *Werknemer*: de persoon die reële en daadwerkelijke arbeid verricht, met uitsluiting van werkzaamheden van zo geringe omvang dat zij slechts marginaal en bijkomstig van aard zijn. Het hoofdkenmerk van de arbeidsverhouding is, dat iemand gedurende een bepaalde tijd voor een ander en onder diens gezag prestaties levert en als tegenprestatie een (geldelijke) vergoeding ontvangt. Dit is niet anders indien de arbeidsverhouding voortkomt uit sociale wetgeving, de productiviteit van betrokkene gering is, de beloning niet ten minste ter hoogte is van het minimumloon, de vergoeding voor de arbeid geschiedt vanuit publieke middelen als bijvoorbeeld gesubsidieerde banen (zie Hof van Justitie van de EG, 19 november 2002, Kurz, C-188/00 en 26 november 1998, Birden, C-1/97; zie B10/3.2 en B10/3.2.1). *Legale arbeidsmarkt*: de werknemer behoort tot de legale arbeidsmarkt als zijn arbeidsverhouding rechtens kan worden gelokaliseerd op het grondgebied van Nederland of voldoende nauwe aanknopingspunten met Nederland heeft. Hierbij moet in aanmerking worden genomen: 

– de plaats van aanwerving van de Turkse onderdaan;  

– het grondgebied waarop of van waaruit de arbeid in loondienst wordt verricht; en  

– de toepasselijke nationale wetgeving op het gebied van het arbeidsrecht en de sociale zekerheid. Verder veronderstelt het begrip ‘legale arbeidsmarkt’ dat alle Nederlandse wettelijke en bestuursrechtelijke voorschriften terzake toelating en de betreffende arbeid ([Wav](../../../../../wet/wet/arbeid/vreemdelingen/BWBR0007149/README.md)) zijn nageleefd (zie bovengenoemde zaken Kurz en Birden).    Een Turkse onderdaan behoort niet meer tot de legale arbeidsmarkt indien hij de pensioengerechtigde leeftijd heeft bereikt of blijvend en volledig arbeidsongeschikt is geworden. In dergelijke gevallen moet worden aangenomen dat de arbeidsmarkt definitief is verlaten. Legale arbeid: de arbeid die verricht is gedurende een stabiele en niet-voorlopige situatie op de arbeidsmarkt. Dit veronderstelt het bestaan van een niet-omstreden verblijfsrecht (zie bovengenoemde zaken Kurz en Birden). Hiervan is bijvoorbeeld geen sprake indien de arbeid verricht is tijdens de procedure ter verkrijging van een verblijfsvergunning (zie Hof van Justitie van de EG, 16 december 1992, Kus, C-237/91 en 20 september 1990, Sevince, C-192/89) of deze is verleend op grond van het verstrekken van onjuiste gegevens of het achterhouden van gegevens (zie Hof van Justitie van de EG, 5 juni 1997, Kol, C-285/95). De verblijfsrechtelijke grondslag, die het verrichten van arbeid mogelijk maakte, is voor het opbouwen van tijdvakken van legale arbeid niet relevant (zie Hof van Justitie van de EG, 30 september 1997, Günaydin, C-36/96). Zo kunnen tijdvakken van legale arbeid worden opgebouwd op grond van een verblijfsvergunning die verband houdt met het doel ‘het verrichten van arbeid in loondienst’ alsmede voor het doel ‘gezinshereniging of -vorming’.     
### 3.3.2  

####Recht voortzetting verblijf

Een Turkse werknemer: 

a. komt in aanmerking voor voortzetting van verblijf na één jaar legale arbeid op grond van een niet-omstreden verblijfsrecht dat hem in staat stelde om deze arbeid te verrichten en indien de werkgever nog één jaar werkgelegenheid heeft en in het bezit is gesteld van een TWV (zie artikel 6, eerste lid, eerste gedachtestreepje, Associatiebesluit 1/80);  

b. heeft na drie jaar legale arbeid en onder voorbehoud van de aan de werknemers uit de Lidstaten van de Gemeenschap te verlenen voorrang, in die Lidstaat het recht om in hetzelfde beroep bij een werkgever van zijn keuze te reageren op een ander arbeidsaanbod, gedaan onder normale voorwaarden en geregistreerd bij de arbeidsbureaus van die lidstaat (zie artikel 6, eerste lid, tweede gedachtestreepje, Associatiebesluit 1/80);  

c. heeft na vier jaar legale arbeid, in die lidstaat vrije toegang tot iedere arbeid in loondienst te zijner keuze (zie artikel 6, eerste lid, derde gedachtestreepje, Associatiebesluit 1/80).   
### *Ad a.* 

De plicht voor een werkgever om in het bezit te zijn van een TWV geldt niet ten aanzien van Turkse onderdanen die op grond van hun (eerdere) verblijfsrecht vrij tot de Nederlandse arbeidsmarkt zijn toegelaten (Zie B1/2.3.2). 
### *Beoordeling* 

Bij de beoordeling of de Turkse werknemer recht heeft op voortzetting van verblijf wordt gecontroleerd of: 

– de Turkse werknemer reeds één jaar onafgebroken (zie Hof van Justitie van de EG, 29 mei 1997, Eker, C-396/95) bij dezelfde werkgever heeft gewerkt;  

– dezelfde werkgever nog voor ten minste één jaar werkgelegenheid heeft voor de Turkse werknemer; en  

– gedurende deze jaren hetzelfde beroep wordt uitgeoefend.   De vaststelling of betrokkene aan bovenstaande voorwaarden voldoet, vindt plaats aan de hand van de overgelegde arbeidscontracten, jaarloonopgaven en het registratiebericht Melding Sociale Voorzieningen. Het registratiebericht ontvangt iedere werknemer als bewijs dat de werkgever hem heeft aangemeld bij het UWV. Indien de Turkse werknemer heeft aangetoond dat hij gedurende de periode van één jaar voor hetzelfde uitzendbureau of dezelfde inlener heeft gewerkt en uitzicht bestaat op voortzetting van de werkzaamheden, worden deze werkzaamheden meegeteld voor het berekenen van de periode waarin werkzaamheden bij dezelfde werkgever zijn verricht. Hetzelfde geldt voor werkzaamheden die via een detacheringbureau worden verricht. Indien twijfel bestaat of betrokkene voldoet aan bovenstaande drie voorwaarden, dient informatie over de in het verleden afgegeven TWV(en) te worden ingewonnen bij CWI. 
### *Chauffeurs* 

Turkse werknemers die werkzaam zijn in het internationaal verkeer als chauffeur, zijn doorgaans in het bezit van een visum (een zogenoemde ‘multiple entry visum’) en niet in het bezit van een verblijfsvergunning. Dat betekent niet dat daardoor geen sprake is van legale arbeid (zie hierbovengenoemde zaak Bozkurt). Immers, het bezit van een verblijfsvergunning is slechts een bevestiging van een rechtstreeks door het Associatiebesluit 1/80 toegekend recht en is derhalve geen voorwaarde voor ‘legale arbeid’. De door de Turkse chauffeur verrichte werkzaamheden moeten wel verricht zijn op grond van een TWV. 
### *Ad b.* 

Op grond van nationaal beleid geldt dat de Turkse werknemer, nadat hij drie jaar onafgebroken legale arbeid in hetzelfde beroep bij dezelfde werkgever heeft verricht, vrije toegang heeft tot iedere arbeid van zijn keuze (zie B5/3.2.2). Dit betekent dat het bepaalde in artikel 6, eerste lid, derde gedachtestreepje, Associatiebesluit 1/80 reeds na drie jaar legale arbeid van toepassing is. De vaststelling of betrokkene drie jaar legale arbeid in hetzelfde beroep bij dezelfde werkgever heeft verricht vindt plaats op de wijze als vermeld onder a. De Turkse werknemer die drie jaar legale arbeid heeft verricht, heeft daarmee het recht om zijn dienstbetrekking vrijwillig te beëindigen, onder voorwaarde dat hij binnen een redelijke termijn een nieuwe dienstbetrekking vindt en gedurende deze periode blijft behoren tot de legale arbeidsmarkt en geen beroep doet op de publieke middelen. Er is sprake van het blijven behoren tot de legale arbeidsmarkt als betrokkene zich na de vrijwillige beëindiging van zijn dienstbetrekking onmiddellijk inschrijft bij een arbeidsbureau en zich volledig beschikbaar stelt voor het verrichten van werkzaamheden. Indien betrokkene na het verstrijken van de redelijke termijn en ondanks bemiddeling van het arbeidsbureau geen nieuwe dienstbetrekking heeft gevonden, behoort betrokkene nog slechts tot de legale arbeidsmarkt indien hij een reële en daadwerkelijke kans maakt om binnen een maand tewerkgesteld te worden (zie Hof van Justitie van de EG, 23 januari 1997, Tetik, C-171/95). 
### *Ad a, b en c.* 

Bij de berekening van tijdvakken van legale arbeid moet rekening gehouden worden met tijdvakken waarin betrokkene geen arbeid (heeft) verricht (zie artikel 6, tweede lid, Associatiebesluit 1/80). 
### *Tijdvakken van inactiviteit die gelijkgesteld worden met tijdvakken van legale arbeid* 

Jaarlijkse vakanties en perioden van afwezigheid wegens zwangerschap, arbeidsongeval of kortdurende ziekte worden gelijkgesteld met tijdvakken van legale arbeid. 
### *Tijdvakken van inactiviteit die niet gelijkgesteld worden met tijdvakken van legale arbeid* 

Tijdvakken van onvrijwillige werkloosheid die naar behoren zijn geconstateerd door de bevoegde autoriteiten, alsmede perioden van afwezigheid wegens langdurige ziekte worden niet gelijkgesteld met tijdvakken van legale arbeid. Op het moment dat de werkzaamheden worden hervat, wordt weer verder gegaan met de opbouw van tijdvakken van legale arbeid. Vrijwillige werkloosheid gedurende de opbouw van de eerste drie jaar legale arbeid heeft tot gevolg dat reeds opgebouwde rechten verloren gaan. Ook werkloosheid ten gevolge van een detentie heeft gedurende de opbouw van de eerste drie jaar legale arbeid tot gevolg dat de reeds opgebouwde rechten verloren gaan. In het geval van hervatting van werkzaamheden, wordt weer van voor af aan begonnen met de opbouw van tijdvakken van legale arbeid en daarmee de opbouw van rechten.    
### 3.3.3  

####Beperking, (arbeidsmarkt)aantekeningen en voorschrift

Voor zover de aan de vergunning verbonden beperking nog niet luidde: ‘arbeid in loondienst’, wordt de beperking (de vergunning) alsnog in die zin gewijzigd, met als aanvulling: ‘bij (naam werkgever) op grond van het Turkse Associatie Verdrag.’  Een reeds aan de vergunning verbonden beperking ‘verrichten van arbeid in loondienst’ wordt bij verlenging gehandhaafd en voorzien van dezelfde aanvulling.  
###Arbeidsmarktaantekeningen

– Voor Turkse onderdanen die op grond van hun (eerdere) verblijfsrecht vrij tot de Nederlandse arbeidsmarkt zijn toegelaten en voldoen aan de in B11/3.3.2 genoemde voorwaarden, geldt in het tweede en derde jaar als arbeidsmarktaantekening: ‘arbeid vrij toegestaan. TWV niet vereist.’  

– Voor alle overige gevallen geldt in het tweede en derde jaar als arbeidsmarktaantekening: ‘arbeid uitsluitend toegestaan indien werkgever beschikt over TWV.’  

– Na drie jaar legale arbeid geldt de algemene regel dat de Turkse werknemer vrije toegang heeft tot de arbeidsmarkt. De arbeidsmarktaantekening luidt: ‘arbeid vrij toegestaan; TWV niet vereist.’    Tevens wordt de verblijfsvergunning altijd voorzien van de aantekening: ‘Een meer dan aanvullend beroep op de publieke middelen kan gevolgen hebben voor het verblijfsrecht.’   Aan de verblijfsvergunning wordt als voorschrift verbonden de verplichting voldoende verzekerd te zijn tegen ziektekosten met inbegrip van de kosten verbonden aan opname en verpleging in een sanatorium of een psychiatrische inrichting.      
### 3.4  

####Recht op voortzetting van verblijf gezinsleden Turkse werknemers

Onder gezinsleden wordt verstaan, de echtgenoot van de Turkse werknemer, hun bloedverwanten in neergaande lijn beneden de leeftijd van 21 jaar of die te hunnen laste zijn en de bloedverwanten in opgaande lijn van deze werknemer en van zijn echtgenoot, die te hunnen laste zijn (zie Hof van Justitie van de EG, 30 september 2004, Ayaz, C-275/02; zie B10). Gelet op de gelijkstelling in Nederland tussen echtgenoten en geregistreerd partners is hetgeen is bepaald met betrekking tot de echtgeno(o)t(e) ook van toepassing op de geregistreerde partner van een Turkse werknemer.   
### 3.4.1  

####Nationaal recht

De nationale regels inzake gezinshereniging en -vorming (zie B2) bieden de gezinsleden in de regel al meteen het recht om te werken en gaan derhalve verder dan waartoe het Associatiebesluit nr. 1/80 verplicht. Verder wordt ingevolge de nationale regelgeving aan het minderjarige gezinslid die als minderjarige in het bezit is gesteld van een verblijfsvergunning in verband met gezinshereniging bij een persoon met een niet-tijdelijke verblijfsrecht, reeds na een jaar op aanvraag een zelfstandige verblijfsvergunning voor voortgezet verblijf verleend (zie [artikel 3.50 Vb](../../../../../AMvB/vreemdelingenbesluit/2000/BWBR0011825/README.md) en B16). Daarnaast kunnen bovenstaande gezinsleden reeds na drie jaar rechtmatig verblijf hier te lande aanspraak maken op een zelfstandige verblijfsvergunning onder de beperking ’voortgezet verblijf’ (zie B16/3.1.1). Op grond van deze verblijfsvergunning hebben zij ook de vrije toegang tot iedere arbeid van keuze.    
### 3.4.2  

####Voorwaarden Associatiebesluit 1/80

Gezinsleden hebben vrije toegang tot iedere arbeid van hun keuze indien zij: 

a. een gezinslid zijn van een tot de legale arbeidsmarkt behorende Turkse werknemer; en  

b. in het kader van gezinshereniging met de Turkse werknemer in Nederland verblijf hebben gekregen; en  

c. drie jaar legaal wonen in Nederland.   
### *Ad a.* 

In artikel 7, Associatiebesluit 1/80 is bepaald onder welke voorwaarden gezinsleden van een tot de legale arbeidsmarkt van een lidstaat behorende Turkse werknemer, toegang hebben tot de arbeidsmarkt. Om rechten te kunnen ontlenen aan het Associatiebesluit 1/80 dient de verblijfgever in ieder geval op het moment van toelating van het gezinslid, werknemer in de zin van het Associatiebesluit 1/80 te zijn (geweest). 
### *Ad b.* 

De omstandigheid dat het gezinslid in Nederland is geboren en daardoor geen toestemming heeft moeten aanvragen om zich in het kader van de gezinshereniging bij de Turkse werknemer in Nederland te voegen is niet van belang (zie Hof van Justitie van de EG, 11 november 2004, Cetinkaya, C-467/02). 
### *Ad c.* 

Legaal wonen: dit begrip veronderstelt dat het gezinslid gedurende de periode van drie respectievelijk vijf jaar onafgebroken daadwerkelijk bij de Turkse werknemer moet wonen (zie Hof van Justitie van de EG, 22 juni 2000, Eyüp, C-65/98). Bij de berekening van deze periode moet echter wel rekening worden gehouden met korte onderbrekingen van het samenleven, waarbij niet de bedoeling bestond om het samenleven op te geven. Hierbij kan gedacht worden aan een afwezigheid van de gemeenschappelijke woonplaats gedurende een redelijke periode waarvoor gegronde redenen zijn dan wel aan onvrijwillig verblijf van minder dan zes maanden dat de betrokkene in zijn land van herkomst heeft doorgebracht (zie Hof van Justitie van de EG, 17 april 1997, Kadiman, C-351/95). Vorenstaande betekent dat de vrije toegang tot de arbeidsmarkt als bepaald in artikel 7, eerste lid, onder b, besluit nr. 1/80 (waarin is bepaald dat de gezinsleden vrije toegang tot de arbeidsmarkt hebben wanneer zij ten minste vijf jaar aldaar legaal wonen) reeds na drie jaar legaal wonen van toepassing is. Met deze voor de gezinsleden van een Turkse werknemer gunstigere regel wordt afgeweken van het bepaalde in artikel 7, eerste lid, onder a, Associatiebesluit 1/80. Deze gunstigere regel moet altijd worden toegepast. Na de periode van drie jaar legaal wonen worden ingevolge artikel 7 van het Associatiebesluit 1/80 aan het verblijf van het gezinslid geen voorwaarden meer verbonden. De omstandigheid dat de Turkse werknemer na deze periode niet meer behoort tot de legale arbeidsmarkt of dat de gezinsband is verbroken, heeft geen gevolgen voor het verblijfsrecht van het gezinslid (zie voornoemde zaak Cetinkaya). Dit geldt ongeacht of het gezinslid in het bezit is van een zelfstandige verblijfsvergunning onder de beperking voortgezet verblijf.     
### 3.5  

####Verlies van opgebouwde rechten

De Turkse werknemers en zijn gezinsleden die vallen onder de reikwijdte van een van de bepalingen van besluit nr. 1/80, verliezen hun opgebouwde rechten in de volgende gevallen. 
###Vrijwillige werkloosheid

Gedurende de opbouw van de eerste drie jaar legale arbeid heeft vrijwillige werkloosheid tot gevolg dat reeds opgebouwde rechten verloren gaan (zie B11/3.3.2). 
###Openbare orde en nationale veiligheid

Het verblijfsrecht wordt beëindigd om redenen van openbare orde of openbare veiligheid indien het persoonlijk gedrag van betrokkene een actuele, werkelijke en voldoende ernstige bedreiging voor een fundamenteel belang van de samenleving vormt (zie artikel 14, eerste lid, besluit nr. 1/80; zie Hof van Justitie van de EG, 10 februari 2000, Nazli, C-340/97en zie B10/7.1.1). De omstandigheid dat de Turkse werknemer na drie jaar legale arbeid te hebben verricht een gevangenisstraf ondergaat, heeft niet tot gevolg dat de opgebouwde rechten verloren gaan (zie voornoemde zaak Nazli), ook niet indien de werkgever daarin aanleiding heeft gevonden om de werknemer te ontslaan. Immers, de met de gevangenisstraf gepaard gaande periode van tijdelijke afwezigheid op de arbeidsmarkt belet in de regel niet dat betrokkene nadien weer deelneemt aan het beroepsleven. Dit lijdt slechts uitzondering in geval van het gestelde hierboven. 
###Verlaten van het Nederlandse grondgebied voor langere tijd

Het verblijfsrecht gaat verloren indien het grondgebied van Nederland voor zes maanden of langer is verlaten, tenzij deze afwezigheid is gelegen in het vervullen van de militaire dienstplicht (zie bovengenoemde zaak Ergat en B10/7.1). 
###Definitief verlaten van de Nederlandse arbeidsmarkt

De door de Turkse werknemer opgebouwde rechten gaan verloren wanneer hij de Nederlandse arbeidsmarkt definitief heeft verlaten en daardoor geen verband meer bestaat tussen (toekomstige) arbeid in loondienst en het daarmee samenhangende recht op verblijf. Daarvan is sprake indien de Turkse werknemer de pensioengerechtigde leeftijd heeft bereikt of blijvend en volledig arbeidsongeschikt is geworden (zie de zaken Nazli en Bozkurt).    
### 3.6  

####Turkse zelfstandige

Het Associatiebesluit 1/80 heeft geen betrekking op Turkse zelfstandigen en zijn gezinsleden. Een Turkse onderdaan die in Nederland wenst te verblijven in verband met het verrichten van arbeid als zelfstandige dient te voldoen aan de algemene voorwaarden voor zelfstandigen, met uitzondering van de voorwaarde dat de leeftijd van 60 jaar nog niet bereikt is (zie B5/7.7). Voorts is niet het communautaire openbare orde-criterium van toepassing is, maar het nationale openbare orde beleid.     
### 4  

####Het Europees vestigingsverdrag

Het Europees vestigingsverdrag met Protocol, goedgekeurd bij de wet van 28 oktober 1959 (Stb. 395) en voor Nederland in werking getreden op 21 mei 1969, voorziet in het toekennen van bepaalde voorrechten aan de onderdanen van landen die bij dit Verdrag Partij zijn. Partij bij voornoemd verdrag zijn: Nederland, België, Denemarken, Duitsland, Griekenland, Ierland, Italië, Luxemburg, Noorwegen, Turkije, het Verenigd Koninkrijk en Zweden.   
### 4.1  

####Begunstigde

Omdat voor gemeenschapsonderdanen de verblijfsrechten die voortvloeien uit het gemeenschapsrecht gunstiger zijn, is dit Verdrag voor onderdanen van de landen die Partij zijn bij het Verdrag slechts van belang voor zover zij niet (langer) een verblijfsrecht kunnen ontlenen aan het gemeenschapsrecht. Voor onderdanen van Turkije is het verdrag slechts van belang voorzover zij geen aanspraken op voortzetting van verblijf kunnen ontlenen aan het Associatiebesluit 1/80 (zie B11/3).    
### 4.2  

####Waarborgen

Het Europees vestigingsverdrag verschaft de onderdanen van alle bedoelde landen (in de praktijk alleen de Turkse onderdanen) (extra) procedurele waarborgen in geval van voorgenomen verblijfsbeëindiging, bij rechtmatig verblijf (rechtmatig wonen) van ten minste twee (B11/4.2.1) respectievelijk tien jaar (B11/4.2.2). Onder ‘rechtmatig op het grondgebied wonen’ wordt verstaan het hoofdverblijf in Nederland hebben tijdens een rechtmatig verblijf als bedoeld in [artikel 8, aanhef en onder a tot en met e, of onder l, Vw](../../../../../wet/vreemdelingenwet/2000/BWBR0011823/README.md). Verblijf gedurende de vrije termijn ([artikel 8, aanhef en onder i](../../../../../wet/vreemdelingenwet/2000/BWBR0011823/README.md), in samenhang met [artikel 12 Vw](../../../../../wet/vreemdelingenwet/2000/BWBR0011823/README.md) en [artikel 3.3 Vb](../../../../../AMvB/vreemdelingenbesluit/2000/BWBR0011825/README.md)) telt dus voor de berekening van de twee- of tienjarentermijn niet mee.   
### 4.2.1  

####Twee jaar rechtmatig verblijf

Een onderdaan van een Verdragsluitende Partij die langer dan de twee voorafgaande jaren rechtmatig op het grondgebied van enige andere Partij heeft gewoond, wordt niet verwijderd zonder dat hem eerst wordt toegestaan tegen deze verwijdering gronden aan te voeren alsmede zich te wenden tot, en zich te dien einde te doen vertegenwoordigen bij, een bevoegde autoriteit of persoon of één of meer speciaal door de bevoegde autoriteiten aangewezen personen. Indien een tot bovenbedoelde categorie behorende vreemdeling voldoet aan de eis van twee jaren rechtmatig wonen, gelden de volgende afwijkingen van het algemeen geldende vreemdelingenrecht: 

– de vreemdeling mag niet worden uitgezet zolang geen beslissing is gegeven op zijn aanvraag om verlenging van de geldigheidsduur van de verblijfsvergunning voor bepaalde tijd.  

– In het geval dat de vreemdeling de geldigheidsduur van zijn verblijfsvergunning voor bepaalde tijd heeft laten verstrijken zonder een aanvraag om verlenging van de geldigheidsduur ervan in te dienen, kan hij deze bescherming niet inroepen.  

– wanneer het rechtmatig verblijf van de vreemdeling is beëindigd, mag hij niet worden uitgezet voordat hem vier weken zijn gegund om te vertrekken naar een plaats buiten Nederland waar zijn toelating is gewaarborgd (zie [artikel 62](../../../../../wet/vreemdelingenwet/2000/BWBR0011823/README.md) en [73 Vw](../../../../../wet/vreemdelingenwet/2000/BWBR0011823/README.md)).  

– uitzetting blijft achterwege, indien de vreemdeling tijdig bezwaar maakt.  

– de vreemdeling moet worden gehoord, indien de Minister overweegt het bezwaar ongegrond te verklaren. De vreemdeling krijgt dan de gelegenheid zijn belangen te bepleiten bij een bevoegde autoriteit of een of meer door die autoriteit aangewezen personen en zich te dien einde te doen vertegenwoordigen.   De vorenvermelde speciale waarborgen gelden niet, indien dwingende overwegingen van nationale veiligheid de uitzetting van de vreemdeling rechtvaardigen. Het begrip dwingende overwegingen van nationale veiligheid dient te worden onderscheiden van het begrip ‘bezwaren uit hoofde van de openbare orde’, zoals bedoeld in B1/4.4.    
### 4.2.2  

####Tien jaar rechtmatig verblijf

Onderdanen van een Verdragsluitende Partij, die langer dan tien jaar rechtmatig op het grondgebied van enige andere Partij wonen, kunnen slechts worden verwijderd om redenen van nationale veiligheid dan wel openbare orde of goede zeden van bijzonder ernstige aard (zie artikel 3, derde lid, van het Verdrag). Deze bepaling is niet vertaald in het [Vb](../../../../../AMvB/vreemdelingenbesluit/2000/BWBR0011825/README.md), maar de algemene regeling van [artikel 3.86](../../../../../AMvB/vreemdelingenbesluit/2000/BWBR0011825/README.md) en [3.87 Vb](../../../../../AMvB/vreemdelingenbesluit/2000/BWBR0011825/README.md) geeft – materieel inhoudelijk bekeken – een rechtsbescherming die ten minste even sterk is als de rechtsbescherming die voortvloeit uit het Verdrag. Bij beantwoording van de vraag of de redenen voor verwijdering van bijzonder ernstige aard in de zin van het Verdrag zijn, dient het gedrag van de betrokken persoon gedurende de hele periode van verblijf in aanmerking te worden genomen. Tevens dient rekening te worden gehouden met familiebanden en de duur van het verblijf van de betrokken persoon op het Nederlands grondgebied. Zulks is niet meer dan al geldt ingevolge de algemene regels inzake verblijfsbeëindiging op grond van openbare orde (zie B1/4.4).     
### 4.3  

####Aantekening in de identiteitspapieren

Wanneer, door toepassing van dit Verdrag, de uitzetting achterwege blijft, dient in het identiteitspapier van de vreemdeling, al naar gelang het geval, één van de aantekeningen voorgeschreven bij [artikel 4.29](../../../../../AMvB/vreemdelingenbesluit/2000/BWBR0011825/README.md) en [4.34 Vb](../../../../../AMvB/vreemdelingenbesluit/2000/BWBR0011825/README.md) te worden gesteld.     
### 5  

####Het Nederlands-Duits Vestigingsverdrag

Op 17 december 1904 is het Nederlands-Duits Vestigingsverdrag in werking getreden. Het Nederlands-Duits Vestigingsverdrag voorziet in de mogelijkheid van vrije vestiging van wederzijdse onderdanen in de beide verdragstaten.   
### 5.1  

####Begunstigde

Het Verdrag is slechts van belang voor Duitse onderdanen die aan het gemeenschapsrecht geen aanspraak op verblijf kunnen ontlenen. Voorts is het Verdrag van belang voor Duitse onderdanen die in Duitsland werken, maar in Nederland (willen gaan) wonen. Overigens heeft verlening van een verblijfsvergunning voor bepaalde tijd als bedoeld in [artikel 14 van de Vw](../../../../../wet/vreemdelingenwet/2000/BWBR0011823/README.md) op grond van het Nederlands-Duits Vestigingsverdrag niet tot gevolg dat betrokkene rechtmatig verblijf als gemeenschapsonderdaan in de zin van [artikel 8, aanhef en onder e, Vw](../../../../../wet/vreemdelingenwet/2000/BWBR0011823/README.md) verkrijgt.    
### 5.2  

####Verblijfsvoorwaarden

Ingevolge het Nederlands-Duits Vestigingsverdrag wordt in geval van een aanvraag om verlenging van de geldigheidsduur van de verblijfsvergunning niet tegengeworpen dat niet aan de beperking wordt voldaan, mits betrokkene beschikt over voldoende middelen van bestaan. Met andere woorden, (voortzetting van) verblijf wordt toegestaan indien: 

a. de Duitse onderdaan over voldoende middelen van bestaan beschikt;  

b. geen bezwaren bestaan uit hoofde van de openbare orde.   
###Ad a.

Onder voldoende middelen van bestaan wordt verstaan een inkomen dat ten minste gelijk is aan het toepasselijke normbedrag als bedoeld in [artikel 3.74, eerste lid, onder a, Vb](../../../../../AMvB/vreemdelingenbesluit/2000/BWBR0011825/README.md) of [artikel 3.19, eerste of tweede lid, VV](../../../../../ministeriele-regeling/voorschrift/vreemdelingen/2000/BWBR0012002/README.md). De bron waaruit de middelen komen (erfenis, pensioen, vermogen) is niet van belang, mits daadwerkelijk over de middelen wordt beschikt. De Duitse onderdaan moet gedurende zijn verblijf over deze middelen van bestaan beschikken. Een uitkering krachtens de [Wwb](../../../../../wet/wet/werk/en/bijstand/BWBR0015703/README.md) wordt niet aangemerkt als middelen van bestaan in de zin van dit Verdrag, omdat toekenning van een dergelijke uitkering in het algemeen en voorzover hier van belang slechts pleegt te geschieden wanneer Burgemeester en Wethouders van oordeel zijn dat betrokkene niet in staat is zelf te voorzien in de noodzakelijke kosten van bestaan (zie [artikel 11 Wwb](../../../../../wet/wet/werk/en/bijstand/BWBR0015703/README.md)).  
###Bepaling hoogte inkomen

Op grond van de overeenkomst tussen Nederland en Duitsland tot het vermijden van dubbele belasting zijn Duitse uitkeringen uit de sociale verzekering voor in Nederland wonende Duitsers in principe onderworpen aan de Duitse belastingheffing. Echter, in de praktijk wordt in Duitsland geen loonbelasting op deze uitkeringen ingehouden en wordt evenmin een aanslag Duitse inkomstenbelasting opgelegd, behalve indien nog andere inkomsten uit Duitsland worden genoten. Dit heeft tot gevolg dat in de regel op een in Nederland ontvangen Duitse uitkering door Nederland noch door Duitsland een enkele inhouding heeft plaatsgevonden. Bovenstaande ‘belastingovereenkomst’ doet echter geen afbreuk aan de bevoegdheid van Nederland om, als woonstaat van de rechthebbende, de uitbetaalde Duitse uitkering op te nemen in de grondslag waarnaar de Nederlandse belasting wordt geheven. Nu een ontvanger van een Duitse uitkering in Nederland vrijwel altijd aangifteplichtig is, is een ontvangen Duitse uitkering niet zonder meer geheel aan te merken als inkomen. Rekening dient immers te worden gehouden met de Nederlandse belasting- en premieheffing over deze uitkering. Ter zake kan overigens vrijstelling van verzekeringsplicht en premiebetaling voor de volksverzekeringen zijn verleend door de SVB. Hoewel het aan betrokkene is om aan te tonen dat hij beschikt over voldoende middelen van bestaan in de zin van dit verdrag, kunnen eventuele vragen/ twijfels bestaan over de daadwerkelijke hoogte van het gestelde bedrag. Inlichtingen over (de invloed van) Duitse uitkeringen (op de heffing inkomstenbelasting en/of premie voor de volksverzekeringen) in Nederland kunnen worden verkregen bij het Bureau voor Duitse Zaken te Nijmegen.  
###Ad b.

###Gevaar voor de openbare orde

De verlening van een verblijfsvergunning, evenals verlenging van de geldigheidsduur ervan, kan worden geweigerd in geval van een in rechte onaantastbare strafrechtelijke uitspraak. Weigering kan tevens plaatsvinden in geval de vreemdeling gevaar oplevert voor de nationale veiligheid. Bij aanvragen om verlening van een verblijfsvergunning wordt daarbij op grond van het bovenstaande afgeweken van [artikel 3.77](../../../../../AMvB/vreemdelingenbesluit/2000/BWBR0011825/README.md) en [3.78 Vb](../../../../../AMvB/vreemdelingenbesluit/2000/BWBR0011825/README.md). In geval van een aanvraag tot het verlengen van de geldigheidsduur is [artikel 3.86](../../../../../AMvB/vreemdelingenbesluit/2000/BWBR0011825/README.md) en [3.87 Vb](../../../../../AMvB/vreemdelingenbesluit/2000/BWBR0011825/README.md) onverkort van toepassing. Voor Duitsers die zijn aan te merken als gemeenschapsonderdanen is het communautaire openbare orde-criterium van toepassing (Zie B10).  
###Gevaar voor de volksgezondheid

Hier wordt aangesloten bij de lijst van besmettelijke ziekten die als bijlage bij het [Vb](../../../../../AMvB/vreemdelingenbesluit/2000/BWBR0011825/README.md) is gevoegd. 
###Verblijfsvergunning regulier onbepaalde tijd

Verwezen wordt naar [artikel 21 tot en met 27 Vw](../../../../../wet/vreemdelingenwet/2000/BWBR0011823/README.md), [hoofdstuk 3, afdeling 3, van het Vb](../../../../../AMvB/vreemdelingenbesluit/2000/BWBR0011825/README.md) en naar B1/6.    
### 5.3  

####Beperking en (arbeidsmarkt)aantekeningen

De verblijfsvergunning regulier voor bepaalde tijd wordt verleend onder de beperking: ‘Verblijf op grond van het Nederlands-Duits Vestigingsverdrag’ met de arbeidsmarktaantekening: ‘Arbeid vrij toegestaan. TWV niet vereist.’ Tevens wordt de verblijfsvergunning voorzien van de aantekening: ‘Een beroep op de publieke middelen kan gevolgen hebben voor het verblijfsrecht.’     
### 6  

####Het Nederlands-Zwitserse Traktaat

### 6.1  

####Inleiding

Op 19 augustus 1875 is tussen Nederland en Duitsland in Bern het Nederlands-Zwitsers Traktaat gesloten. Grondslag voor het sluiten van dit Traktaat is gelegen in de wens de vriendschapsbanden tussen Nederland en Zwitserland nauwer aan te halen en de handelsbetrekkingen tussen beide landen te verbeteren en uit te breiden. Op 22 juli 1972 is te Brussel een overeenkomst gesloten tussen de EEG en Zwitserland. Deze overeenkomst vormde aanleiding om het Nederlands-Zwitsers Traktaat aan te passen. Naar aanleiding van een notawisseling tussen de Nederlandse en Zwitserse Regering van respectievelijk 13 juni 1996 en 24 juni 1996 is het Traktaat gewijzigd (Trb. 1996, nr. 217). Het gewijzigd Nederlands-Zwitsers Traktaat is op 10 januari 1997 in werking getreden. Artikel 1 van het Traktaat en het Protocol is daarbij ongewijzigd gebleven en thans nog steeds van kracht. Op 21 juni 1999 is de Overeenkomst EG-Zwitserland tot stand gekomen. Bij wet van 14 september 2001 heeft Nederland deze Overeenkomst goedgekeurd (Stb. 2001, 432) en op 16 november 2001 geratificeerd. De Overeenkomst is per 1 juni 2002 in werking getreden.    
### 6.2  

####Begunstigde

Per 1 juni 2002 worden Zwitserse onderdanen, alsmede hun familie- en gezinsleden, die de nationaliteit van een derde staat bezitten, en die op grond van vorenvermelde Overeenkomst in Nederland verblijven, aangemerkt als gemeenschapsonderdanen. Ten aanzien van Zwitserse onderdanen is dit bepaald bij eerder genoemde wet van 14 september 2001 (Stb. 2001, 432). Voor het verblijf als gemeenschapsonderdaan wordt verwezen naar B10. Het Nederlands-Zwitsers Traktaat is slechts van belang voor Zwitserse onderdanen die aan de Overeenkomst EG-Zwitserland, over het vrije verkeer van personen geen aanspraak op verblijf kunnen ontlenen.    
### 6.3  

####Toegang en verblijf in Nederland

Het Nederlands-Zwitsers Traktaat voorziet in de mogelijkheid van vrije toegang en vestiging van wederzijdse onderdanen in de beide verdragstaten. Een onderdaan van Zwitserland heeft op grond van het Nederlands-Zwitsers Traktaat recht op een behandeling die niet minder gunstig is dan de behandeling van een Nederlander, indien hij zich in Nederland wil vestigen en/of alhier economische activiteiten wil gaan verrichten. In het Protocol is opgenomen dat aan een Zwitsers onderdaan de toegang tot Nederland kan worden geweigerd en hij kan worden verwijderd dan wel uitgezet, indien hij:  

a. niet beschikt over een paspoort of ander authentiek bewijs van nationaliteit;  

b. niet over middelen van bestaan beschikt of ten laste van de openbare liefdadigheid komt; of  

c. een gevaar oplevert voor de openbare orde, de openbare rust of de nationale veiligheid.   
###Ad a.

Het Protocol vermeldt als vereiste onder meer paspoort. Daaronder wordt verstaan een geldig nationaal paspoort. 
###Ad b.

###Openbare liefdadigheid

Onder ten laste van de openbare liefdadigheid wordt verstaan ten laste van de publieke middelen. Een uitkering ingevolge de [Wwb](../../../../../wet/wet/werk/en/bijstand/BWBR0015703/README.md) wordt daarom niet aangemerkt als middelen van bestaan in de zin van dit Verdrag en Protocol. 
###Middelen van bestaan

Onder middelen van bestaan wordt verstaan een inkomen dat ten minste gelijk is aan het toepasselijke normbedrag als bedoeld in [artikel 3.74, eerste lid, onder a, Vb](../../../../../AMvB/vreemdelingenbesluit/2000/BWBR0011825/README.md), of [artikel 3.19, eerste en tweede lid, VV](../../../../../ministeriele-regeling/voorschrift/vreemdelingen/2000/BWBR0012002/README.md). De bron waaruit deze middelen komen (erfenis, pensioen, vermogen) is niet van belang, mits betrokkene zelf maar daadwerkelijk over de middelen of het recht op (periodieke) uitkering ervan beschikt. Een toezegging hiertoe van een partner is overigens niet voldoende.    
### 6.3.1  

####Arbeid als zelfstandige

Op een Zwitsers onderdaan, die zich in Nederland wil vestigen om alhier economische activiteiten als zelfstandige te gaan verrichten, is [artikel 3.30, eerste lid, onder a en b, Vb](../../../../../AMvB/vreemdelingenbesluit/2000/BWBR0011825/README.md) niet van toepassing. Dit betekent dat hij niet behoeft te voldoen aan de voorwaarden als genoemd in B5/7.5 en B5/7.7. De aanvraag hoeft dus niet aan het Ministerie van EL&I te worden voorgelegd voor een toetsing aan het wezenlijk Nederlands economisch belang. De aanvraag om een verblijfsvergunning wordt echter afgewezen, indien niet is voldaan aan een of meer van de algemene voorwaarden als genoemd in [artikel 16, eerste lid, aanhef en onder d, Vw](../../../../../wet/vreemdelingenwet/2000/BWBR0011823/README.md) en B5/7.3 en B5/7.4.    
### 6.3.2  

####Arbeid in loondienst

Op een onderdaan van Zwitserland, die zich in Nederland wil vestigen voor het verrichten van arbeid in loondienst, is het bepaalde in B10/3 van toepassing.    
### 6.3.3  

####Vestiging

Een onderdaan van Zwitserland die geen economische activiteiten verricht en niet op grond van een ander verblijfsdoel in Nederland verblijft, komt op grond van het Nederlands-Zwitsers Traktaat voor verblijf in Nederland in aanmerking indien en zolang hij beschikt over voldoende middelen van bestaan.     
### 6.4  

####Beperking, (arbeidsmarkt)aantekeningen en voorschrift

De verblijfsvergunning wordt verleend onder de beperking ‘verblijf op grond van het Nederlands-Zwitserse Traktaat’. De arbeidsmarktaantekening luidt: ‘Arbeid vrij toegestaan. TWV niet vereist.’ Tevens wordt de verblijfsvergunning voorzien van de aantekening: ‘Een beroep op de publieke middelen kan gevolgen hebben voor het verblijfsrecht.’ Aan de vergunning wordt als voorschrift verbonden de verplichting voldoende te zijn verzekerd tegen ziektekosten met inbegrip van de kosten verbonden aan opname en verpleging in een sanatorium of een psychiatrische inrichting.     
### 7  

####Europa-overeenkomsten met Bulgarije en Roemenië

De EG en hun lidstaten hebben met Bulgarije (PB EG 1994, L 358, bladzijde 1) en Roemenië (PB EG 1994, L 357, bladzijde 1) Europa-overeenkomsten gesloten. Deze Europa-overeenkomsten hadden tot doel een associatie tot stand te brengen om uitbreiding van de handel en economische betrekkingen tussen de verdragspartijen te bevorderen en daarmee de dynamische ontwikkeling en welvaart in Bulgarije en Roemenië te stimuleren, teneinde de toetreding tot de EG te vergemakkelijken. Door de toetreding van Bulgarije en Roemenië tot de EU op 1 januari 2007 hebben deze overeenkomsten hun betekenis verloren. Het gemeenschapsrecht, dat is beschreven in B10 Vc, is met ingang van 1 januari 2007 van toepassing op onderdanen van Bulgarije en Roemenië alsmede hun gezins- of familieleden, ongeacht hun nationaliteit.   
### 7.1  

####Verblijf van werknemers

### 7.1.1  

####Verblijfsvoorwaarden

### 7.1.2  

####Beperking, (arbeidsmarkt)aantekeningen en voorschrift

### 7.2  

####Verblijf van zelfstandigen

### 7.2.1  

####Verblijfsvoorwaarden

### 7.2.2  

####Beperking, (arbeidsmarkt)aantekeningen en voorschrift

### 7.3  

####Actuele bedreiging van de openbare orde en nationale veiligheid

### 8  

####Het Nederlands-Amerikaans Vriendschapsverdrag

Het Nederlands-Amerikaans Vriendschapsverdrag met bijbehorend Protocol (Trb. 1956, 40) beoogt de handel tussen de beide partijen te vergemakkelijken.   
### 8.1  

####Verblijfsvoorwaarden

Onderdanen van de Verenigde Staten van Amerika mogen in Nederland verblijven: 

a. teneinde handel te drijven tussen de grondgebieden van de twee partijen en zich bezig te houden met daarmee samenhangende of in verband staande werkzaamheden op handelsgebied (zie artikel II, eerste lid, onder a, van het Nederlands-Amerikaans Vriendschapsverdrag);  

b. teneinde de bedrijfsuitoefening van een onderneming waarin zij een aanzienlijk kapitaal hebben belegd of waarin zij daadwerkelijk bezig zijn zulks te doen, te ontwikkelen en te leiden (zie artikel II, eerste lid, onder b, van het Nederlands-Amerikaans Vriendschapsverdrag); en  

c. voor andere doeleinden met inachtneming van de wetten met betrekking tot de toelating en het verblijf van vreemdelingen (zie artikel II, eerste lid, onder c, van het Nederlands-Amerikaans Vriendschapsverdrag).   Overigens zijn de onderdanen van de Verenigde Staten van Amerika in Nederland onderworpen aan de voor vreemdelingen in het algemeen geldende bepalingen van de [Vw](../../../../../wet/vreemdelingenwet/2000/BWBR0011823/README.md) inzake toegang en verblijf en inzake de gronden waarop hun verblijf of voortzetting van verblijf kan worden ontzegd (zie artikel II, vierde lid, van het Verdrag). Het laat onverlet om maatregelen toe te passen welke noodzakelijk zijn ter handhaving van de openbare orde en ter bescherming van de volksgezondheid, de goede zeden en de veiligheid. Hiermee wordt, voorzover hier van belang, bedoeld maatregelen die zijn voorzien bij de [Vw](../../../../../wet/vreemdelingenwet/2000/BWBR0011823/README.md), zoals weigering van de toegang, van een verblijfsvergunning voor bepaalde tijd, weigering verlenging van een dergelijke vergunning, alsmede intrekking ervan, weigering van een verblijfsvergunning voor onbepaalde tijd of intrekking daarvan en ongewenstverklaring. Voor wat betreft de maatregelen ter bescherming van de volksgezondheid wordt aangesloten bij de lijst van besmettelijke ziekten die als bijlage bij het Vb is gevoegd. 
###Ad b. Bedrijfsuitoefening

Onder het begrip ‘bedrijfsuitoefening van een onderneming’ dient mede te worden verstaan een persoon die een Amerikaanse onderneming in Nederland vertegenwoordigt en in dienst van deze onderneming in een sleutelfunctie werkzaam is (zie artikel 2 van het Protocol). De vrije uitoefening van een beroep valt niet onder het begrip ‘bedrijfsuitoefening van een onderneming’ (zie artikel 8 van het bijbehorende Protocol). 
###Aanzienlijk kapitaal

Hieronder volgt een uitleg van het begrip ‘aanzienlijk kapitaal’ ten aanzien van de diverse mogelijke ondernemingsvormen (zie circulaire van de Minister van EL&I van 4 november 1992, DMO/DCM/ AM92081647): 

* Eenmanszaak: een zodanig kapitaal, dat de ondernemer zelfstandig het bedrijf kan exploiteren. Dit dient per geval te worden bekeken, maar als minimum wordt € 4.500 aangehouden.  

* Vennootschap onder firma: ten minste 25% van het firmakapitaal, met als minimum € 4.500.  

* Commanditaire vennootschap: voor de beherende vennoot geldt hetzelfde als bij een vennootschap onder firma. De stille vennoot oefent geen bedrijf uit en valt derhalve niet onder het bepaalde in het verdrag.  

* Besloten vennootschap: ten minste 25% van het gestorte kapitaal. Het gestorte kapitaal is in Nederland ten minste € 18.000, zodat het ‘aanzienlijk kapitaal’ ten minste € 4.500 zal beslaan.  

* Naamloze vennootschap: ten minste 25% van het gestorte kapitaal. Het gestorte kapitaal is in Nederland ten minste € 45.000, zodat het ‘aanzienlijk kapitaal’ ten minste € 11.250 zal beslaan.  

* Andere ondernemingsvormen: per geval bekijken.   Het dient te gaan om eigen kapitaal, niet om geleend geld. Het belegde ‘aanzienlijk kapitaal’ dient op peil te worden gehouden. Dit houdt in dat het kapitaal nooit lager mag zijn dan het voor de desbetreffende ondernemingsvorm geldende minimum. De vreemdeling dient ter staving van zijn aanvraag recente cijfers over te leggen die zijn gecontroleerd door een daartoe bevoegde externe deskundige. De onderneming dient te zijn ingeschreven in het handelsregister met een omschrijving van het bedrijf of de bedrijven die in de onderneming worden uitgeoefend.    
### 8.2  

####Arbeid in loondienst

Indien een op grond van het Nederlands-Amerikaans Vriendschapsverdrag hier te lande verblijvende Amerikaanse vreemdeling (hoofdpersoon) arbeid in loondienst wenst te verrichten, dient wijziging van de vergunning te worden gevraagd en dient de werkgever te beschikken over een TWV (zie B5 en artikel 11 van het bijbehorende Protocol).    
### 8.3  

####Gezinshereniging

Aan de echtgeno(o)t(e) of ongehuwd minderjarig kind – ongeacht hun nationaliteit – van een persoon die op grond van artikel II, eerste lid, onder a of b, van het Verdrag is toegelaten (de hoofdpersoon), kan verblijf worden toegestaan, indien zij hem vergezellen of voor gezinshereniging nareizen. Het verblijf van de echtgeno(o)t(e) of ongehuwd minderjarig kind van de hoofdpersoon, ongeacht hun nationaliteit, kan met toepassing van [artikel 16 Vw](../../../../../wet/vreemdelingenwet/2000/BWBR0011823/README.md) worden geweigerd, met uitzondering van het middelenvereiste ([artikel 16, eerste lid, aanhef en onder c, Vw](../../../../../wet/vreemdelingenwet/2000/BWBR0011823/README.md)). Dit geldt zolang de hoofdpersoon voldoet aan de voorwaarden uit het Verdrag, zowel voor eerste toelating als ook voor de verlengingsaanvraag.    
### 8.4  

####Beperking, (arbeidsmarkt)aantekeningen en voorschrift

###Hoofdpersoon

De verblijfsvergunning regulier voor bepaalde tijd wordt, al naar gelang de situatie, verleend onder de beperking: 

– ‘arbeid als zelfstandige voor … (naam van de onderneming) op grond van het internationaal Vriendschapsverdrag’ met de arbeidsmarktaantekening: ‘Arbeid in loondienst alleen toegestaan, indien de werkgever beschikt over een TWV; of  

– ‘arbeid in loondienst als vertegenwoordiger van … (naam van de vertegenwoordigde) op grond van het internationaal Vriendschapsverdrag’ met de arbeidsmarktaantekening: ‘TWV vereist.’   
###Afhankelijke gezinsleden

De afhankelijke verblijfsvergunning regulier voor bepaalde tijd aan echtgenoten en de minderjarige kinderen wordt verleend onder de beperking: ‘Verblijf bij … (naam hoofdpersoon).’ De arbeidsmarktaantekening luidt: ‘Arbeid toegestaan. TWV vereist’. In alle gevallen wordt tevens toegevoegd: ‘Een beroep op de publieke middelen kan gevolgen hebben voor het verblijfsrecht.’ Aan de vergunning wordt als voorschrift verbonden de verplichting voldoende te zijn verzekerd tegen ziektekosten met inbegrip van de kosten verbonden aan opname en verpleging in een sanatorium of een psychiatrische inrichting.     
### 9  

####Het Verdrag van handel en scheepvaart tussen Nederland en Japan

Het Verdrag van handel en scheepvaart tussen Nederland en Japan (Stb. 1913, 389) beoogt de handel tussen de beide partijen te vergemakkelijken. Dit Handelsverdrag heeft haar werking niet verloren en heeft verblijfsrechtelijke betekenis. Op grond van de meestbegunstigingsclausule worden aanvragen van onderdanen van Japan beoordeeld met in achtneming van het Verdrag van vriendschap, handel en scheepvaart tussen het Koninkrijk der Nederlanden en de Verenigde Staten van Amerika (Trb. 1956, 40), verder te noemen: Vriendschapsverdrag. Vreemdelingen uit Japan mogen in Nederland verblijven als zij voldoen aan de voorwaarden van het Vriendschapsverdrag, zoals genoemd in hoofdstuk B11, paragraaf 8. Daar waar staat: onderdanen van de Verenigde Staten van Amerika, Amerikaanse vreemdeling dan wel Amerikaanse onderneming wordt eveneens verstaan onderdanen van Japan dan wel Japanse onderneming. Ten aanzien van de beperking, (arbeidsmarkt)aantekeningen en het voorschrift geldt het volgende: 
### *Hoofdpersoon* 

De verblijfsvergunning regulier voor bepaalde tijd wordt, al naar gelang de situatie, verleend onder de beperking: 

– ‘arbeid als zelfstandige voor (naam van de onderneming) op grond van het Nederlands - Japans Handelsverdrag’ met de arbeidsmarktaantekening: ‘arbeid in loondienst alleen toegestaan indien werkgever beschikt over TWV; of  

– ‘arbeid in loondienst als vertegenwoordiger van (naam van de vertegenwoordigde) op grond van het Nederlands - Japans Handelsverdrag’ met de arbeidsmarktaantekening: ‘arbeid uitsluitend toegestaan indien werkgever beschikt over TWV.’   
### *Afhankelijke gezinsleden* 

De afhankelijke verblijfsvergunning regulier voor bepaalde tijd aan echtgenoten en de minderjarige kinderen wordt verleend onder de beperking: ‘Verblijf bij (naam hoofdpersoon).’ De arbeidsmarktaantekening luidt: ‘arbeid uitsluitend toegestaan indien werkgever beschikt over TWV’. In alle gevallen wordt tevens toegevoegd: ‘Een beroep op de publieke middelen kan gevolgen hebben voor het verblijfsrecht.’ Aan de vergunning wordt als voorschrift verbonden de verplichting voldoende te zijn verzekerd tegen ziektekosten met inbegrip van de kosten verbonden aan opname en verpleging in een sanatorium of een psychiatrische inrichting.    
### 10  

####Europees verdrag betreffende sociale en medische bijstand

Het Europees verdrag betreffende sociale en medische bijstand verplicht de verdragsluitende partijen de wederzijdse onderdanen op gelijke voet als eigen onderdanen recht te geven op sociale en medische bijstand.  Partij bij dit verdrag en protocol zijn: Nederland, België, Denemarken, Duitsland, Frankrijk, Griekenland; Ierland, Italië, Luxemburg, Malta (alleen bij het verdrag), Noorwegen, Portugal, Spanje, Turkije, het Verenigd Koninkrijk, IJsland en Zweden.   Hoewel geen partij bij het Europees verdrag betreffende sociale en medische bijstand, heeft Nederland zich ingevolge artikel 13, vierde lid, ESH en artikel 19 Europees verdrag migrerende werknemers verplicht het Europees verdrag betreffende sociale en medische bijstand eveneens toe te passen op onderdanen van Polen, Slowakije en Cyprus.   Ten aanzien van burgers van de EU heeft Nederland een voorbehoud gemaakt dat inhoudt dat Nederland de verplichting om onderdanen van de andere lidstaten van de EU op gelijke voet met de eigen onderdanen sociale en medische bijstand te verlenen, slechts aanvaard voor zover overeenkomstige verplichtingen voortvloeien uit het EG-Verdrag.    
### 10.1  

####Begunstigde

De bepalingen van het Europees verdrag betreffende sociale en medische bijstand zijn in het kader van de uitvoering van de [Vw](../../../../../wet/vreemdelingenwet/2000/BWBR0011823/README.md) slechts van belang voor houders van een verblijfsvergunning voor bepaalde tijd, als bedoeld in [artikel 14 Vw](../../../../../wet/vreemdelingenwet/2000/BWBR0011823/README.md). De [Vw](../../../../../wet/vreemdelingenwet/2000/BWBR0011823/README.md) verleent aan houders van een verblijfsvergunning voor onbepaalde tijd, als bedoeld in [artikel 20 Vw](../../../../../wet/vreemdelingenwet/2000/BWBR0011823/README.md), een rechtspositie die ten minste even sterk is als die welke zij krachtens het Europees verdrag betreffende sociale en medische bijstand hebben.  Gelet op het door Nederland bij het Europees verdrag betreffende sociale en medische bijstand gemaakte voorbehoud zijn de bepalingen van het Europees verdrag betreffende sociale en medische bijstand niet van belang voor burgers van de EU.     
### 10.2  

####Repatriëring en bijstand

Onder repatriëring wordt verstaan verblijfsbeëindiging inclusief uitzetting. Onder het behoeven van bijstand wordt verstaan het beroep doen op de publieke middelen. Een Verdragspartij repatrieert een rechtmatig verblijvende onderdaan van een andere Partij niet om de enkele reden dat hij bijstand behoeft (zie artikel 6 van het Verdrag). Er kan wel tot repatriëring worden overgegaan, indien: 

a. de betrokken persoon niet voortdurend gedurende ten minste vijf jaren verblijf heeft gehouden, wanneer hij het grondgebied heeft betreden vóór het bereiken van de leeftijd van 55 jaar; of  

b. niet gedurende ten minste tien jaren verblijf heeft gehouden, in geval hij dat grondgebied heeft betreden na het bereiken van die leeftijd (zie artikel 7 van het Verdrag); of  

c. sprake is van een andere grond.   
### *Ad a en b.* 

Onder rechtmatig verblijf wordt hier – in overeenstemming met artikel 11 van het Verdrag – verstaan rechtmatig verblijf in de zin van artikel 8, aanhef en onder a tot en met h, alsmede j en l, Vw. Voor de berekening van de bedoelde perioden van vijf en tien jaar telt niet mee de tijd waarin de betrokken vreemdeling bijstand heeft genoten uit publieke fondsen (als bedoeld in de Wet van 27 april 1912 tot regeling van het armbestuur, thans Wwb), tenzij het gaat om medische behandeling voor acute ziekten of medische behandeling van korte duur (zie artikel 14 van het Verdrag). Evenmin telt mee de tijd van verblijf buiten Nederland van zes maanden of meer. Het dienst doen op in Nederland geregistreerde schepen geldt niet als onderbreking van het verblijf (zie artikel 13 van het Verdrag). Als bewijsstuk, erkend voor het verblijf, geldt onder meer het uittreksel uit de GBA. Tegenbewijs door de vreemdeling is toegestaan. 
### *Ad c.* 

Er mag tot verblijfsbeëindiging worden overgegaan in geval van verplaatsing hoofdverblijf, het verstrekken van onjuiste gegevens en het niet voldoen aan de beperking of een voorschrift, alsmede wegens de openbare orde (zie artikel 16 Vw, in samenhang met hoofdstuk 3, afdeling 2, paragraaf 4 en 5, alsmede afdeling 3, paragraaf 2 en 3, Vb en B1). In geval van detentie zal tot verblijfsbeëindiging kunnen worden overgegaan op grond van een inbreuk van de openbare orde, het ontbreken van de middelen van bestaan en het niet voldoen aan de beperking. 
### *Waarborgen* 

De vreemdeling die bijstand geniet, mag voortzetting van verblijf slechts worden ontzegd, indien: 

* hij in een staat van gezondheid verkeert die vervoer toelaat (zie artikel 7, onder (a) en (ii), van het Verdrag en artikel 64 Vw); en  

* hij geen bijzondere band met Nederland heeft (zie artikel 7, onder (a) en (iii), van het Verdrag). Hoe korter het verblijf in Nederland, des te eerder zal worden aangenomen dat de vreemdeling geen bijzondere band met Nederland heeft.      
### 10.3  

####Beperking, arbeidsmarktaantekening en voorschrift

Als regel zal aan de verblijfsvergunning voor bepaalde tijd van de betrokkene steeds een beperking zijn verbonden. Indien ingevolge het Verdrag niet tot verblijfsbeëindiging kan worden overgegaan, wordt de beperking waaronder de verblijfsvergunning voor bepaalde tijd laatstelijk is verleend, gehandhaafd. De op de eerder verleende verblijfsvergunning geplaatste arbeidsmarktaantekening wordt gehandhaafd. Aan de vergunning wordt als voorschrift verbonden de verplichting voldoende te zijn verzekerd tegen ziektekosten met inbegrip van de kosten verbonden aan opname en verpleging in een sanatorium of een psychiatrische inrichting.     
### 11  

####ESH

Nederland, Turkije en de landen van de EU/EER (zie B10), behoudens Estland, Litouwen en Slovenië, hebben het ESH geratificeerd.   
### 11.1  

####Begunstigde

Het ESH is alleen van belang voor Turkse onderdanen, voorzover zij geen aanspraken kunnen ontlenen aan het Associatiebesluit 1/80 en voorzover zij geen gezins- of familielid zijn van een onderdaan van de EU/EER of Zwitserland.    
### 11.2  

####Verblijf gezinsleden migrerende werknemer

Nederland heeft zich ingevolge artikel 19, zesde lid, van het ESH verbonden te waarborgen dat zoveel mogelijk de hereniging van het gezin van een migrerende werknemer, die toestemming heeft gekregen om zich op het grondgebied te vestigen, wordt vergemakkelijkt. Deze bepaling heeft geen rechtstreekse werking (zie ABRvS, 16 april 1984, RV 1984/ 117). Het ‘gezin van een migrerende werknemer’ wordt geacht ten minste te omvatten zijn echtgenote, en kinderen te zijnen laste die de leeftijd van 21 jaar nog niet hebben bereikt (zie de Bijlage bij het ESH, deel II). Dat laat echter onverlet dat voor gezinshereniging, met hier te lande rechtmatig verblijvende Turkse werknemers, aanvullende eisen kunnen worden gesteld indien het gaat om (verruimde) gezinshereniging. Dat betekent dat, voorzover hier van belang, op ‘kinderen’ tussen de 18 en 21 jaar, die ten laste van de werknemer komen, niet dezelfde regeling behoeft te worden toegepast zoals die geldt voor EU/EER- onderdanen en onderdanen van Zwitserland.    
### 11.3  

####Intrekking verblijfsvergunning

De verblijfsvergunning van de rechtmatig verblijvende werknemer en zijn gezinsleden kan slechts worden ingetrokken, indien zij een gevaar opleveren voor de nationale veiligheid, of inbreuk maken op de openbare orde of goede zeden (zie artikel 19, achtste lid, van het Handvest).     
### 12  

####Europees Verdrag inzake de rechtspositie van migrerende werknemers

Partij bij het Verdrag zijn: Nederland, Frankrijk, Italië, Noorwegen, Portugal, Spanje, Turkije en Zweden.   
### 12.1  

####Begunstigde

Het Europees Verdrag migrerende werknemers heeft betrekking op onderdanen van een Verdragsluitende Partij die in Nederland werkzaam zijn en rechtmatig verblijf hebben. Het verdrag lijkt met name van belang te zijn voor onderdanen van Turkije en voor vreemdelingen met de nationaliteit van de overige landen, alleen voorzover zij geen aanspraken kunnen ontlenen aan het recht van de EU/EER, niet aan het Europees vestigingsverdrag en evenmin aan het Associatiebesluit 1/80.    
### 12.2  

####Verblijfsvoorwaarden migrerende werknemer

De nationale vreemdelingrechtelijke voorwaarden/voorschriften zijn op deze onderdanen van toepassing.    
### 12.3  

####Gezinshereniging

Gezinshereniging met onderdanen die reeds rechtmatig verblijf hebben, is toegestaan volgens nationale procedures.    
### 12.4  

####Tijdelijke arbeidsongeschiktheid en werkloosheid

Er dient vijf maanden verblijf te worden toegestaan voor het zoeken naar ander werk, revalidatie dan wel herscholing, als bedoeld in artikel 25 van het Verdrag, in geval van: 

* tijdelijke arbeidsongeschiktheid; of  

* onvrijwillige werkloosheid wegens afvloeiing of langdurige ziekte (zie artikel 9, vierde lid, van het Verdrag); onvrijwillige werkloosheid moet dan naar behoren zijn geconstateerd door de bevoegde autoriteiten.   Echter, er hoeft geen verblijf te worden toegestaan over een periode die langer is dan die waarover de werkloosheidsuitkering wordt betaald. Een en ander houdt in dat in voorkomende gevallen de geldigheid van de verblijfsvergunning moet worden verlengd tot vijf maanden na intreden van ziekte of werkloosheid, voor het zoeken naar werk, voor omscholing of revalidatie, maar niet langer dan de werkloosheidsuitkering duurt.     
### 13  

####Overeenkomst EEG-Algerije, Israël, Jordanië, Marokko en Tunesië

Op 27 april 1976 is te Rabat de samenwerkingsovereenkomst EEG-Marokko ondertekend, die namens de EG is goedgekeurd bij verordening (EEG) nr. 2211/78 van de Raad van 26 september 1978 (PB L 264, blz. 1). Er zijn ook samenwerkingsovereenkomsten gesloten tussen de EEG en Algerije en Tunesië die soortgelijke bepalingen bevatten als artikel 40, eerste lid, van de Samenwerkingsovereenkomst EEG-Marokko. Bovendien zijn in 1995 associatieovereenkomsten gesloten tussen de EEG en Tunesië, Israël en Jordanië, waarin artikel 64 dezelfde inhoud heeft als artikel 40 van de Samenwerkingsovereenkomst EEG- Marokko. In 1996 is de associatieovereenkomst EEG-Marokko gesloten.   
### 13.1  

####Belang

In bedoelde overeenkomsten is slechts het beginsel van gelijke behandeling inzake de arbeidsvoorwaarden en de lonen neergelegd. Het Hof van Justitie van de EG (2 maart 1999, El-Yassini, C-416/96) heeft geoordeeld dat het in artikel 40, eerste alinea, van de Overeenkomst EEG-Marokko neergelegde beginsel van gelijke behandeling inzake de arbeidsvoorwaarden en de lonen, op zich niet tot gevolg heeft dat het de autoriteiten van de lidstaat van ontvangst verboden is de verlenging van de verblijfstitel van een op het grondgebied van die lidstaat werkzame Marokkaanse migrerende werknemer te weigeren, ook al kan die maatregel naar haar aard niet worden genomen jegens de onderdanen van de betrokken lidstaat. Bovengenoemde jurisprudentie kan ook van belang zijn voor bepaling van de verblijfspositie van vreemdelingen die de nationaliteit bezitten van Algerije, Israël, Jordanië of Tunesië. Bedoelde overeenkomsten en jurisprudentie leiden echter niet tot aanspraak op (voortzetting van) verblijf voor onderdanen van genoemde landen.     
### 14  

####Het BuPo

Op 11 maart 1979 is voor Nederland in werking getreden het BuPo.   
### 14.1  

####Begunstigde en belang

Een vreemdeling die wettig op het grondgebied verblijft van een Staat die partij is bij dit verdrag, kan slechts uit die Staat worden gezet krachtens een overeenkomstig de wet genomen beslissing (zie artikel 13 van het Verdrag). Het is hem toegestaan, zijn bezwaren tegen zijn uitzetting kenbaar te maken en zijn geval opnieuw te doen beoordelen door en zich met dit doel te doen vertegenwoordigen bij de bevoegde autoriteit dan wel door een of meer personen die daartoe speciaal door de bevoegde autoriteit zijn aangewezen, tenzij dwingende redenen van nationale veiligheid een tegengestelde beslissing rechtvaardigen.     
### 15  

####Het IVRK

Op 8 maart 1995 is voor Nederland het IVRK in werking getreden.   
### 15.1  

####Begunstigde

Het Verdrag geeft aan een buitenlands kind op zichzelf geen aanspraak op verblijf in Nederland, voorzover de bepalingen van het Verdrag (met name de artikelen 9 en 10) al zijn aan te merken als een ieder verbindende bepalingen die rechtstreekse werking hebben en niet slechts als instructienormen die tot de Staten, die Partij zijn, zijn gericht. Artikel 9 houdt onder meer in dat een kind niet wordt gescheiden van zijn ouders tegen hun wil en schept procedurele waarborgen. Het eerste lid van artikel 10 is de instructie aan de Partijen om aanvragen van het kind om een Staat die partij is, voor gezinshereniging binnen te gaan of te verlaten, te behandelen met welwillendheid, menselijkheid en spoed en ziet daarom niet op het verlenen van een verblijfsvergunning. Het tweede lid van dit artikel, vermeldt weliswaar dat een kind van wie de ouders in verschillende staten verblijven het recht heeft op regelmatige basis persoonlijke betrekkingen en rechtstreekse contacten te onderhouden met beide ouders, doch dit artikellid draagt de Partijen slechts op daartoe het recht van het kind en de ouders te eerbiedigen om welk land ook, met inbegrip van het eigen land, te verlaten en het eigen land binnen te gaan. Deze bepalingen laten daarom de mogelijkheid in stand om uit hoofde van nationaal recht eisen te stellen in het kader van verblijf, met name in geval van gezinshereniging. Blijkens jurisprudentie (Rechtbank Den Haag, 25 september 1997, Wieczorek en Rechtseenheidskamer, 25 september 1997, Austin) valt noch uit de tekst, noch uit de wordingsgeschiedenis af te leiden dat door artikel 10 voor de Nederlandse Staat verdergaande verplichtingen bestaan dan hetgeen reeds is neergelegd in het Nederlandse recht en beleid ter zake van gezinsvorming en -hereniging. Evenmin blijkt dat is beoogd een uitbreiding te geven aan de verplichtingen die uit artikel 8 EVRM voortvloeien. In de totstandkomingsgeschiedenis van de Rijkswet tot goedkeuring van het Verdrag is in de Memorie van Toelichting en een Nota naar aanleiding van het Verslag opgenomen dat hieraan reeds uitvoering is gegeven in de Vw (oud), het Vb (oud), het [VV](../../../../../ministeriele-regeling/voorschrift/vreemdelingen/2000/BWBR0012002/README.md) (oud) en de Vc (oud). De verdragsverplichtingen neergelegd in artikel 10 laten onverlet dat met betrekking tot inkomen, onderzoek en termijn van indiening van het verzoek eisen kunnen worden gesteld. De Vw, het Vb, het VV en de Vc beogen daarin geen wijziging te brengen.     
### 16  

####Onderdanen van Suriname

Op 24 november 1980 eindigde de geldigheidsduur van de Overeenkomst Nederland-Suriname 1975. Er is geen nieuwe overeenkomst inzake het verblijf en de vestiging van wederzijdse onderdanen gesloten, maar bij overeenkomst van 25 februari 1981 is een overlegstructuur met betrekking tot het door beide landen gevoerde vreemdelingenbeleid in het leven geroepen.   
### 16.1  

####Binnenkomst en verblijf

Met betrekking tot de binnenkomst en het verblijf van Surinaamse onderdanen wordt onderscheid gemaakt tussen: 

* degenen die vóór 25 november 1980 Nederland zijn binnengekomen; en  

* degenen die na 24 november 1980 Nederland zijn binnengekomen of binnenkomen.     
### 16.1.1  

####Binnenkomst vóór 25 november 1980

Hoewel de geldigheidsduur van de Overeenkomst Nederland-Suriname 1975 is verstreken op 24 november 1980, zijn de bepalingen van deze Overeenkomst nog van toepassing op bepaalde Surinaamse onderdanen (verkregen rechten). In het algemeen kan worden gesteld dat het vreemdelingen van Surinaamse nationaliteit betreft die vóór 25 november 1980 in het bezit zijn gesteld van een verblijfsvergunning op grond van de Overeenkomst Nederland-Suriname 1975. Voor aanvragen door Surinaamse onderdanen (zelfstandigen) met verkregen rechten (zie B5/7.9.1).    
### 16.1.2  

####Binnenkomst na 24 november 1980

Voor deze categorie vreemdelingen zijn de in het algemeen geldende wettelijke bepalingen en voorschriften van toepassing. Het gaat hierbij om: 

* Surinaamse onderdanen die in het kader van (verruimde) gezinshereniging of gezinsvorming naar Nederland komen (zie B2);  

* alleenstaande ouders van 65 jaar of ouder (zie B2);  

* Surinaamse onderdanen die in Nederland arbeid in loondienst willen verrichten (zie B5);  

* Surinaamse onderdanen die zich als zelfstandige in economische zin willen vestigen (zie B5);  

* Surinaamse onderdanen die in Nederland een studie of opleiding willen volgen (zie B6).       
### 16.2  

####Medische behandeling

###Verblijf voor medische behandeling

Op grond van [artikel 3.47, eerste lid, Vb](../../../../../AMvB/vreemdelingenbesluit/2000/BWBR0011825/README.md) kan aan de Surinaamse onderdaan de verblijfsvergunning regulier voor bepaalde tijd bedoeld in [artikel 3.46 Vb](../../../../../AMvB/vreemdelingenbesluit/2000/BWBR0011825/README.md) worden verleend, indien hij: 

a. op medische indicatie en in het bezit van een daartoe afgegeven visum naar Nederland is gekomen; en  

b. voortzetting van de medische behandeling in Nederland zes maanden na inreis medisch noodzakelijk is; en  

c. de financiering daarvan deugdelijk is geregeld; en  

d. wordt voldaan aan de algemene voorwaarden van [artikel 16 Vw](../../../../../wet/vreemdelingenwet/2000/BWBR0011823/README.md) (zie B1/4), waaronder met name ook het moeten beschikken over voldoende middelen van bestaan voor het levensonderhoud van de Surinaamse onderdaan.   Over de vraag of de medische behandeling in Nederland noodzakelijk is, adviseert het BMA (zie B8). Voor een Surinaamse onderdaan die op een toeristenvisum Nederland binnenkomt om hier een medische behandeling te ondergaan, gelden naast de algemene voorwaarden van [artikel 16 Vw](../../../../../wet/vreemdelingenwet/2000/BWBR0011823/README.md) de bijzondere voorwaarden van [artikel 3.46 Vb](../../../../../AMvB/vreemdelingenbesluit/2000/BWBR0011825/README.md) en B8. Op grond van [artikel 3.47, derde lid, Vb](../../../../../AMvB/vreemdelingenbesluit/2000/BWBR0011825/README.md) wordt de aanvraag niet afgewezen op grond van [artikel 16, eerste lid, onder a en c, Vw](../../../../../wet/vreemdelingenwet/2000/BWBR0011823/README.md) en op de grond dat de financiering van de medische behandeling niet deugdelijk is geregeld, indien ten minste een jaar direct voorafgaande aan de aanvraag tegen de uitzetting beletselen hebben bestaan als bedoeld in [artikel 64 Vw](../../../../../wet/vreemdelingenwet/2000/BWBR0011823/README.md).   
### 16.2.1  

####Beperking, (arbeidsmarkt)aantekeningen en voorschrift

De verblijfsvergunning wordt verleend onder de beperking: ‘Het ondergaan van medische behandeling’ met de arbeidsmarktaantekening: ‘Arbeid niet toegestaan’. Tevens wordt de verblijfsvergunning voorzien van de aantekening: ‘Een beroep op de publieke middelen kan gevolgen hebben voor het verblijfsrecht’. In het geval dat de verblijfsvergunning regulier voor bepaalde tijd op grond van [artikel 14 Vw](../../../../../wet/vreemdelingenwet/2000/BWBR0011823/README.md) wordt verleend nadat ten minste een jaar direct voorafgaande aan de aanvraag tegen de uitzetting beletselen hebben bestaan als bedoeld in [artikel 64 Vw](../../../../../wet/vreemdelingenwet/2000/BWBR0011823/README.md) wordt laatstgenoemde aantekening niet op het verblijfsdocument geplaatst. Aan de vergunning wordt als voorschrift verbonden de verplichting voldoende verzekerd te zijn tegen ziektekosten met inbegrip van de kosten verbonden aan opname en verpleging in een sanatorium of een psychiatrische inrichting.      
### 17  

####Het Staatlozenverdrag

### 17.1  

####Begunstigde

Onder ‘staatloze’ wordt blijkens het op 28 september 1954 te New York gesloten Staatlozenverdrag verstaan een persoon die door geen enkele staat, krachtens de wetgeving ervan, als onderdaan wordt beschouwd. De voordelen van het Staatlozenverdrag komen niet toe aan staatlozen: 

* die in het land waar zij gevestigd zijn de rechten en verplichtingen hebben, welke aan het bezit van de nationaliteit van dat land zijn verbonden;  

* van wie verondersteld wordt dat zij een misdrijf tegen de vrede, een oorlogsmisdrijf of een misdrijf tegen de menselijkheid hebben begaan;  

* die een ernstig, niet politiek, misdrijf hebben begaan buiten het land van hun vestiging, vóórdat zij tot dat land worden toegelaten.      
### 17.2  

####Bewijs staatloosheid

Ten aanzien van de vraag hoe de staatloosheid dient te worden bewezen, bevat het Staatlozenverdrag geen bepalingen. Iedere staat is dus vrij om zelf te bepalen welke bewijzen hij nodig acht om de beweerde staatloosheid van een bepaalde persoon te kunnen aannemen. Het bewijs van de staatloosheid is niet aan bepaalde middelen gebonden en de beoordeling daarvan niet voorbehouden aan een speciaal daarvoor aangewezen rechterlijke of administratieve instantie.    
### 17.3  

####Belang

### 17.3.1  

####Uitzetting, afwijzing en intrekking van de aanvraag

Het Verdrag verbiedt – behoudens om redenen van openbare of nationale veiligheid – de uitzetting van staatlozen die rechtmatig op het grondgebied van partijen verblijven (zie artikel 31 van het Verdrag en B14/3). Onder rechtmatig verblijf wordt verstaan een rechtmatig verblijf in de zin van [artikel 8 Vw](../../../../../wet/vreemdelingenwet/2000/BWBR0011823/README.md). Gelet op vorenstaande, geldt het volgende: 

* uitzetting dient achterwege te blijven zolang niet is beslist op de door een staatloze ingediende aanvraag om verlenging van de geldigheidsduur van een verblijfsvergunning.  

* uitzetting dient ook achterwege te blijven wanneer de vreemdeling niet tijdig om verlenging heeft gevraagd.  

* nadat het rechtmatig verblijf van de vreemdeling is beëindigd, dient hij ingevolge [artikel 62 Vw](../../../../../wet/vreemdelingenwet/2000/BWBR0011823/README.md) Nederland uit eigen beweging binnen vier weken te verlaten, zodat hij niet wordt uitgezet voordat hem vier weken zijn gegund om te vertrekken naar een plaats buiten Nederland waar zijn toelating is gewaarborgd.  

* zolang niet is beslist op een tijdig ingediend bezwaarschrift is sprake van rechtmatig verblijf in de zin van [artikel 8, aanhef en onder h, Vw](../../../../../wet/vreemdelingenwet/2000/BWBR0011823/README.md) en blijft uitzetting achterwege.   
###Afwijzing en intrekking van de aanvraag

Afwijzing van de aanvraag tot het verlengen van de geldigheidsduur en het intrekken van een verblijfsvergunning van een staatloze kan slechts geschieden: 

* indien hij onjuiste gegevens heeft verstrekt die hebben geleid tot het verlenen van een vergunning;  

* indien hij bij herhaling een bij de [Vw](../../../../../wet/vreemdelingenwet/2000/BWBR0011823/README.md) strafbaar gesteld feit heeft begaan;  

* indien hij bij rechterlijk gewijsde is veroordeeld wegens een opzettelijk begaan misdrijf waartegen een gevangenisstraf van drie jaren of meer is bedreigd; of  

* indien hij een ernstig gevaar vormt voor de nationale veiligheid.   
###Uitzondering

Het hierboven in deze paragraaf gestelde is niet van toepassing: 

* op staatlozen aan wie een verblijfsvergunning werd verleend met een geldigheidsduur korter dan de termijn waarbinnen zij op grond van een geldig reispapier kunnen terugkeren naar een land waar hen voordien verblijf was toegestaan;  

* op staatlozen aan wie een verblijfsvergunning is verleend onder de beperking dat het verblijf alleen is toegestaan teneinde hen in staat te stellen toelating in een derde land te verkrijgen;  

* wanneer dwingende redenen van nationale veiligheid uitzetting rechtvaardigen.      
### 17.3.2  

####Reisdocumenten

Indien de vreemdeling een staatloze is in de zin van het Staatlozenverdrag en hij in de vreemdelingenadministratie expliciet als staatloze staat ingeschreven (en dus niet als vreemdeling met ‘onbekende’ nationaliteit), kan hij op grond van het Staatlozenverdrag een reisdocument voor vreemdelingen krijgen (zie [C21/3](../../../../../circulaire/vreemdelingencirculaire/2000/(c)/BWBR0012288/README.md)). Nederlandse reisdocumenten voor vreemdelingen worden verstrekt door de burgemeester van de woonplaats van de aanvrager. In dit geval dient de IND, voordat de gemeente tot verstrekking van een reisdocument kan overgaan, de verblijfsgegevens op het aanvraagformulier te verifiëren en dit formulier, voorzien van een advies, retour te zenden naar de gemeente.       
### 12  

####Diplomaten

### 1  

####Inleiding

In dit hoofdstuk wordt de verblijfsstatus van vreemdelingen die in Nederland werkzaamheden verrichten of hebben verricht voor een diplomatieke zending of consulaire post, hun afhankelijke gezinsleden en hun personeel behandeld, alsmede de verblijfsstatus van vreemdelingen die in Nederland werkzaamheden verrichten of hebben verricht voor een internationale organisatie en hun gezinsleden.    
### 2  

####Personeel van ambassades en consulaten, alsmede de gezinsleden

Sinds 1 augustus 1987 wordt onderscheid gemaakt tussen duurzaam en niet-duurzaam verblijvend personeel.   
### 2.1  

####Niet-duurzaam verblijvend personeel

### 2.1.1  

####Algemeen

Niet-duurzaam verblijvend personeel bezit een bijzondere status op grond van het Diplomatenverdrag en het Consulaire verdrag. Op dit personeel alsmede op hun afhankelijke gezinsleden en particuliere bedienden zijn de bepalingen van de [Vw](../../../../../wet/vreemdelingenwet/2000/BWBR0011823/README.md) niet van toepassing. Zij zijn in het algemeen niet onderworpen aan de verplichtingen die in het belang van het toezicht op vreemdelingen zijn gesteld. Evenmin kunnen op hen de maatregelen van uitzetting en bewaring krachtens de [Vw](../../../../../wet/vreemdelingenwet/2000/BWBR0011823/README.md) worden toegepast (zie [A2/6.2.3.1](../../../../../circulaire/vreemdelingencirculaire/2000/(a)/BWBR0012287/README.md) en [A2/6.2.3.4](../../../../../circulaire/vreemdelingencirculaire/2000/(a)/BWBR0012287/README.md)). Hun toegang, toelating en verblijf hier te lande richten zich naar de algemene regelen van volkenrecht. Als niet-duurzaam verblijvend personeel worden aangemerkt: 

a. diplomatieke en consulaire koeriers;  

b. diplomatiek en consulair personeel op doorreis;  

c. diplomatiek en consulair personeel met de uitgezonden status.   
###Ad a.

Deze vreemdelingen zijn óf beroepskoeriers óf als zodanig voor één reis aangewezen (zie verder [A2/6.2.3.2](../../../../../circulaire/vreemdelingencirculaire/2000/(a)/BWBR0012287/README.md)). 
###Ad b.

Ten aanzien van diplomatieke en consulaire ambtenaren, hun gezinsleden en het administratief, technisch en bedienend personeel die slechts op doorreis in Nederland zijn, zijn de bepalingen van de [Vw](../../../../../wet/vreemdelingenwet/2000/BWBR0011823/README.md) niet van toepassing voor zover het de doorreis naar of terugkeer van de diplomatieke zending of consulaire post in een derde land betreft. 
###Ad c.

Het betreft hier: 

– diplomatiek of consulair personeel dat is uitgezonden door de zendstaat; waar het administratief, technisch en bedienend personeel alsmede particuliere bedienden betreft: deze categorie behoudt de uitgezonden status tot tien jaar na begin van de werkzaamheden in Nederland, waarna deze status vervalt;  

– uitgezonden of lokaal geworven personeel, dat reeds voor 1 augustus 1987 in dienst is getreden bij een ambassade of consulaat, daar ononderbroken nog steeds werkzaam is en ervoor heeft gekozen om de uitgezonden status te behouden;  

– lokaal geworven personeel dat korter dan tien jaar in dienst is bij een missie en de werkzaamheden ononderbroken voortzet, wordt door het Ministerie van BuZa aangemerkt als uitgezonden personeel, indien dit personeel op het moment van indiensttreding bij de missie niet reeds een jaar of meer op grond van [artikel 8, onder a tot en met e, of l, Vw](../../../../../wet/vreemdelingenwet/2000/BWBR0011823/README.md) rechtmatig in Nederland verbleef of niet gerechtigd was om in Nederland arbeid in loondienst te verrichten (deze categorie kan met ingang van 1 januari 2000 niet meer de uitgezonden status verkrijgen);  

– de gezinsleden, de gezinsleden van particulier bedienden uitgezonderd, van bovengenoemde categorieën.   Van de bovenstaande drie categorieën wordt alleen de derde categorie door de Minister van BuZa in het bezit gesteld van een geprivilegieerdendocument ([model M81](../../../../../circulaire/vreemdelingencirculaire/2000/(a)/BWBR0012287/README.md); zie [bijlage 3, onder A, derde lid VV](../../../../../ministeriele-regeling/voorschrift/vreemdelingen/2000/BWBR0012002/README.md) juncto [artikel 2.3 VV](../../../../../ministeriele-regeling/voorschrift/vreemdelingen/2000/BWBR0012002/README.md)). Dit houdt onder meer in dat deze categorie niet behoeft te beschikken over een verblijfsvergunning, maar wel over bovengenoemd geprivilegieerdendocument, vervangend document of visum.    
### 2.1.2  

####Positie na verlies van de bijzondere status

Na beëindiging van het dienstverband met een ambassade of consulaat komt de uitgezonden status van de categorieën als genoemd onder B12/2.1.1, onder 3, te vervallen. De bepalingen van de [Vw](../../../../../wet/vreemdelingenwet/2000/BWBR0011823/README.md) worden alsdan onverkort van toepassing op deze vreemdelingen.   
### 2.1.2.1  

####Verblijfsvoorwaarden ex-geprivilegieerden

Indien is voldaan aan de voorwaarden van [artikel 3.93, eerste lid, Vb](../../../../../AMvB/vreemdelingenbesluit/2000/BWBR0011825/README.md) juncto artikel 3.93, zesde lid, en [artikel 3.96a Vb](../../../../../AMvB/vreemdelingenbesluit/2000/BWBR0011825/README.md) kan de ex-geprivilegieerde in het bezit worden gesteld van een verblijfsvergunning regulier voor onbepaalde tijd (zie [artikel 20 Vw](../../../../../wet/vreemdelingenwet/2000/BWBR0011823/README.md)).    
### 2.1.2.2  

####Verblijfsvoorwaarden gezinsleden ex-geprivilegieerden

Onder gezinsleden van (ex-)geprivilegieerden wordt verstaan die personen die door de Minister van BuZa als gezinslid van de hoofdpersoon zijn aangemerkt en die uit dien hoofde door de Minister van BuZa in het bezit werden gesteld van een geprivilegieerdendocument (zie [model M81](../../../../../circulaire/vreemdelingencirculaire/2000/(a)/BWBR0012287/README.md)). De verblijfsstatus van de geprivilegieerde (hoofdpersoon) is bepalend voor de status van afhankelijke gezinsleden. Zolang de hoofdpersoon de uitgezonden status behoudt, behouden ook de afhankelijke gezinsleden deze status. Indien de uitgezonden status van de hoofdpersoon komt te vervallen, vervalt tevens de uitgezonden status van de afhankelijke gezinsleden. 
###Verblijfsvergunning regulier onbepaalde tijd

Het afhankelijke gezinslid kan in het bezit worden gesteld van een verblijfsvergunning regulier voor onbepaalde tijd (zie [artikel 20 Vw](../../../../../wet/vreemdelingenwet/2000/BWBR0011823/README.md)), indien het gezinslid: 

* meerderjarig is op het moment van de indiening van de aanvraag;  

* gedurende ten minste tien jaren op grond van een bijzondere geprivilegieerde status bij de hoofdpersoon in Nederland heeft verbleven (zie [artikel 3.93, eerste lid, Vb](../../../../../AMvB/vreemdelingenbesluit/2000/BWBR0011825/README.md)); en  

* wordt voldaan aan de voorwaarden als genoemd in [artikel 21 Vw](../../../../../wet/vreemdelingenwet/2000/BWBR0011823/README.md) in samenhang met [artikel 3.93, eerste lid, onder c](../../../../../AMvB/vreemdelingenbesluit/2000/BWBR0011825/README.md), juncto artikel 3.93, zesde lid, en [artikel 3.96a Vb](../../../../../AMvB/vreemdelingenbesluit/2000/BWBR0011825/README.md).   
###Verblijfsvergunning regulier bepaalde tijd

Het kan voorkomen dat de hoofdpersoon in aanmerking komt voor een verblijfsvergunning voor onbepaalde tijd als bedoeld in [artikel 20 Vw](../../../../../wet/vreemdelingenwet/2000/BWBR0011823/README.md), maar één of meer van de afhankelijke gezinsleden niet. Het afhankelijke gezinslid kan dan in het bezit worden gesteld van een verblijfsvergunning regulier voor bepaalde tijd (zie [artikel 14 Vw](../../../../../wet/vreemdelingenwet/2000/BWBR0011823/README.md)) onder de beperking verband houdend met gezinshereniging bij de hoofdpersoon, indien het gezinslid: 

* op het moment van de indiening van de aanvraag minderjarig is; of  

* korter dan tien jaar op grond van een bijzondere geprivilegieerde status bij de hoofdpersoon in Nederland heeft verbleven.   In beide gevallen geldt dat moet worden voldaan aan de voorwaarden als genoemd in [artikel 16 Vw](../../../../../wet/vreemdelingenwet/2000/BWBR0011823/README.md) (zie B1/4), in samenhang met [artikel 3.13 tot en met 3.22 Vb](../../../../../AMvB/vreemdelingenbesluit/2000/BWBR0011825/README.md). De aanvraag tot het verlenen van een verblijfsvergunning voor bepaalde tijd van deze afhankelijke gezinsleden kan in behandeling worden genomen met vrijstelling van het mvv-vereiste op grond van het gestelde in [artikel 3.71, tweede lid, onder c, Vb](../../../../../AMvB/vreemdelingenbesluit/2000/BWBR0011825/README.md), dan wel met toepassing van artikel 3.71, vierde lid, Vb (zie in dit verband B1/4.1.1). Indien het afhankelijke gezinslid niet in aanmerking komt voor een verblijfsvergunning voor onbepaalde tijd als bedoeld in [artikel 20 Vw](../../../../../wet/vreemdelingenwet/2000/BWBR0011823/README.md) en evenmin in aanmerking komt voor een verblijfsvergunning als bedoeld in [artikel 14 Vw](../../../../../wet/vreemdelingenwet/2000/BWBR0011823/README.md) met als doel gezinshereniging bij de hoofdpersoon, dan kan de vreemdeling een aanvraag om eerste toelating op grond van de [Vw](../../../../../wet/vreemdelingenwet/2000/BWBR0011823/README.md) indienen. Hierbij gelden de [artikelen 14](../../../../../wet/vreemdelingenwet/2000/BWBR0011823/README.md), [16](../../../../../wet/vreemdelingenwet/2000/BWBR0011823/README.md) en [17 Vw](../../../../../wet/vreemdelingenwet/2000/BWBR0011823/README.md) onverkort.      
### 2.2  

####Duurzaam verblijvend personeel

Onder duurzaam verblijvend personeel wordt per 1 januari 2000 verstaan: door de zendstaat uitgezonden personeel dat niet, zoals gebruikelijk, na enkele jaren de ontvangststaat weer verlaat, maar in Nederland zijn werkzaamheden voor ambassades of consulaten van dezelfde zendstaat, ononderbroken voortzet na tien jaar. Vreemdelingen in deze categorie ontvangen vanaf 1 januari 2000 geen legitimatiebewijs afgegeven door het Ministerie van BuZa meer. Zij dienen zich in te schrijven bij de GBA en de vreemdelingenpolitie. Als duurzaam verblijvend personeel wordt aangemerkt: 

– lokaal geworven personeel (zie B12/2.2.1);  

– personeel dat de uitgezonden status per 1 januari 2000 verliest (zie B12/2.2.2).     
### 2.2.1  

####Lokaal geworven personeel

Lokaal geworven personeel bestaat uit een tweetal categorieën: 

a. Voor 1 januari 2000 lokaal geworven personeel;  

b. Vanaf 1 januari 2000 lokaal geworven personeel.   Ad a. Voor 1 januari 2000 konden diplomatieke zendingen of consulaire posten vreemdelingen lokaal werven die reeds een jaar of meer op grond van [artikel 8, onder a tot en met e, of l, Vw](../../../../../wet/vreemdelingenwet/2000/BWBR0011823/README.md) rechtmatig in Nederland verbleven en gerechtigd waren arbeid, al dan niet in loondienst, te verrichten. Ad b. Lokaal geworven personeel is op een missie werkzaam personeel dat op de lokale (Nederlandse) arbeidsmarkt is geworven en dat werkzaamheden ten behoeve van de missie verricht. Het gaat hier veelal om administratief, technisch en bedienend personeel dat niet door een zendstaat is uitgezonden. De missies kunnen vanaf 1 januari 2000 slechts personen werven op de lokale arbeidsmarkt aan wie het verrichten van arbeid in Nederland vrij is toegestaan en die rechtmatig in Nederland verblijf hebben op grond van [artikel 8, onder a tot en met e, of l, Vw](../../../../../wet/vreemdelingenwet/2000/BWBR0011823/README.md).   
### 2.2.1.1  

####Verblijfsvoorwaarden lokaal geworven personeel

De bepalingen van de [Vw](../../../../../wet/vreemdelingenwet/2000/BWBR0011823/README.md) zijn en blijven onverkort van toepassing op de twee bovengenoemde categorieën.    
### 2.2.1.2  

####Verblijfsvoorwaarden gezinsleden

De bepalingen als genoemd in [artikel 14](../../../../../wet/vreemdelingenwet/2000/BWBR0011823/README.md), [16](../../../../../wet/vreemdelingenwet/2000/BWBR0011823/README.md) en [17 Vw](../../../../../wet/vreemdelingenwet/2000/BWBR0011823/README.md) in samenhang met [artikel 3.13 tot en met 3.22 Vb](../../../../../AMvB/vreemdelingenbesluit/2000/BWBR0011825/README.md) zijn onverkort van toepassing op de toelating van gezinsleden van de twee bovengenoemde categorieën vreemdelingen.     
### 2.2.2  

####Personeel dat uitgezonden status per 1 januari 2000 verliest

Het betreft de volgende categorieën: 

a. personeel dat na 1 augustus 1987 de uitgezonden status heeft verkregen en per 1 januari 2000 reeds tien jaar werkzaam is bij een missie;  

b. particulier bedienden die na 1 augustus 1987 de uitgezonden status hebben verkregen en reeds tien jaar werkzaam zijn bij een missie;  

c. personeel dat al voor 1 augustus 1987 de uitgezonden status bezat en tot op heden onafgebroken werkzaamheden voor een missie verricht en ervoor heeft gekozen in aanmerking te komen voor een verblijfsvergunning voor onbepaalde tijd.   Ad a. Het betreft door de zendstaat na 1 augustus 1987 uitgezonden administratief, technisch en bedienend personeel, dat niet zoals gebruikelijk na enkele jaren de ontvangststaat weer verlaat, maar in Nederland zijn werkzaamheden voor ambassades of consulaten van dezelfde zendstaat ononderbroken voortzet. Dit geldt mede voor lokaal geworven personen die niet onder de eerdere definitie van ‘duurzaam verblijf houdend’ vielen en daarom als ‘uitgezonden personeel’ zijn aangemerkt. Ad b. Het gaat hier om particulier bedienden die in persoonlijke dienst van een uitgezonden medewerker (de werkgever) zijn en die na afloop van het dienstverband van de uitgezonden diplomatieke medewerker in dienst zijn getreden bij de opvolger van de vertrekkende werkgever. Voorwaarde is wel dat het salaris in de periode tussen het vertrek van de oude werkgever en de aankomst van de nieuwe werkgever wordt betaald door de missie.   
### 2.2.2.1  

####Verblijfsvoorwaarden

Indien geen van de gronden van [artikel 21 Vw](../../../../../wet/vreemdelingenwet/2000/BWBR0011823/README.md) zich voordoet en wordt voldaan aan de voorwaarden als genoemd in [artikel 3.93, eerste lid](../../../../../AMvB/vreemdelingenbesluit/2000/BWBR0011825/README.md), artikel 3.93, zesde lid, (zie hieronder zelfstandige middelen) en [artikel 3.96a Vb](../../../../../AMvB/vreemdelingenbesluit/2000/BWBR0011825/README.md) kan het personeelslid in bezit worden gesteld van een verblijfsvergunning regulier voor onbepaalde tijd. Indien de vreemdeling hieraan niet voldoet, gelden de [artikelen 14](../../../../../wet/vreemdelingenwet/2000/BWBR0011823/README.md), [16](../../../../../wet/vreemdelingenwet/2000/BWBR0011823/README.md) en [17 Vw](../../../../../wet/vreemdelingenwet/2000/BWBR0011823/README.md). Voor wat betreft de zelfstandige middelen van bestaan geldt een uitzondering. Middelen van bestaan worden in ieder geval als zelfstandige middelen geaccepteerd, indien daarover door de werkgever premies sociale verzekeringen en belastingen worden afgedragen. Voor personeel dat in dienst is van een ambassade of consulaat van een andere mogendheid vindt er géén inhouding plaats van de premies sociale verzekeringen en belastingen, omdat ambassades en consulaten ingevolge [artikel 6, vierde lid, Wet op de loonbelasting 1964](../../../../../wet/wet/op/de/loonbelasting/1964/BWBR0002471/README.md) niet inhoudingsplichtig zijn. Desalniettemin worden de inkomsten uit arbeid in loondienst voor werk bij een ambassade of consulaat van een andere mogendheid – ondanks dat geen premies sociale verzekeringen en belastingen zijn afgedragen – aangemerkt als zelfstandige middelen van bestaan.    
### 2.2.2.2  

####Verblijfsvoorwaarden gezinsleden

Het bepaalde in B12/2.1.2.2 is van overeenkomstige toepassing op de aanvraag tot het verlenen van een verblijfsvergunning regulier voor bepaalde tijd (zie [artikel 14 Vw](../../../../../wet/vreemdelingenwet/2000/BWBR0011823/README.md)) of voor onbepaalde tijd (zie [artikel 20 Vw](../../../../../wet/vreemdelingenwet/2000/BWBR0011823/README.md)). 
###Nakomen van familie- en gezinsleden

Indien familie- of gezinsleden zich eerst bij de hoofdpersoon in Nederland willen vervoegen wanneer de hoofdpersoon reeds rechtmatig verblijf heeft op grond van [artikel 8, onder b, Vw](../../../../../wet/vreemdelingenwet/2000/BWBR0011823/README.md), dan zijn de bepalingen van B2 op deze familie- of gezinsleden van toepassing.    
### 2.2.2.3  

####Inleveren geprivilegieerdendocument

Bij de afgifte van de gevraagde verblijfsvergunning voor onbepaalde tijd of verblijfsvergunning voor bepaalde tijd dient de vreemdeling het door het Ministerie van BuZa afgegeven identiteitsbewijs geprivilegieerden in te leveren bij de IND.       
### 3  

####Vreemdelingen werkzaam bij een internationale organisatie

### 3.1  

####Werkzaam met een geprivilegieerde verblijfsstatus

Op grond van de Zetelovereenkomsten, waarin (mede) bepalingen zijn opgenomen over hun verblijfsrechtelijke positie, komt aan vreemdelingen die in Nederland werkzaamheden verrichten voor een internationale organisatie en hun gezinsleden – tenzij anders in de Zetelovereenkomst bepaald – de uitgezonden status toe. Deze personen worden door de Minister van BuZa in het bezit gesteld van een geprivilegieerdendocument ([model M81](../../../../../circulaire/vreemdelingencirculaire/2000/(a)/BWBR0012287/README.md); zie [bijlage 3, onder A, derde lid VV](../../../../../ministeriele-regeling/voorschrift/vreemdelingen/2000/BWBR0012002/README.md) juncto [artikel 2.3 VV](../../../../../ministeriele-regeling/voorschrift/vreemdelingen/2000/BWBR0012002/README.md)). Dit houdt onder meer in dat zij niet behoeven te beschikken over een verblijfsvergunning. Voor wat betreft de grenscontrole en het toezicht wordt verwezen naar [A2/6.2.3.3](../../../../../circulaire/vreemdelingencirculaire/2000/(a)/BWBR0012287/README.md) en [A2/6.2.3.4](../../../../../circulaire/vreemdelingencirculaire/2000/(a)/BWBR0012287/README.md).   
### 3.1.1  

####Categorieën geprivilegieerden internationale organisaties

In dit verband wordt verwezen naar de internationale organisaties die in Nederland gevestigd zijn en wier personeel in aanmerking komt voor een geprivilegieerde verblijfsstatus middels de door de Minister van BuZa verstrekte identiteitskaart. Voor informatie over de internationale organisaties kan contact worden opgenomen met het Ministerie van BuZa.    
### 3.1.2  

####Positie na verlies van de bijzondere verblijfsstatus

Na beëindiging van het dienstverband met een internationale organisatie of wanneer de betreffende vreemdeling na de periode van tien jaar op zijn verzoek (aanvraag) duurzaam een verblijfsstatus onder de [Vw](../../../../../wet/vreemdelingenwet/2000/BWBR0011823/README.md) toegewezen heeft gekregen, komt de uitgezonden (geprivilegieerde) status op basis van de Zetelovereenkomst van de betreffende vreemdeling te vervallen. De bepalingen van de [Vw](../../../../../wet/vreemdelingenwet/2000/BWBR0011823/README.md) worden alsdan onverkort van toepassing op deze vreemdelingen.    
### 3.1.3  

####Verblijfsvoorwaarden (ex-)geprivilegieerden

De verblijfsvergunning regulier voor onbepaalde tijd (zie [artikel 20 Vw](../../../../../wet/vreemdelingenwet/2000/BWBR0011823/README.md)) kan op aanvraag worden verleend aan de meerderjarige vreemdeling die: 

1. tien aaneengesloten jaren in Nederland heeft verbleven als: 

* lid van het hoogste kader, het hoofd inbegrepen, van een internationale organisatie;  

* lid van het administratief, technisch dan wel bedienend personeel van een internationale organisatie; of  

* particulier bediende/huishoudelijke hulp van voornoemde categorieën.    

2. in de periode, bedoeld onder 1, niet zes of meer achtereenvolgende maanden of in totaal tien of meer maanden buiten Nederland heeft verbleven;  

3. duurzaam en zelfstandig over voldoende middelen van bestaan beschikt;  

4. geen gevaar vormt voor de openbare orde;  

5. geen gevaar vormt voor de nationale veiligheid;  

6. beschikt over een toereikende ziektekostenverzekering voor hemzelf en de te zijnen laste komende gezinsleden;  

7. geen onjuiste gegevens heeft verstrekt dan wel gegevens heeft achtergehouden terwijl die gegevens tot afwijzing van de aanvraag tot het verlenen, wijzigen of verlengen daarvan zouden hebben geleid, tenzij sinds de verlening, verlenging of wijziging een periode van twaalf jaren is verstreken; en  

8. voldoet aan het inburgeringsvereiste.   
###Ad 1.

Bij de berekening van de periode van tien aaneengesloten jaren van verblijf worden mede in aanmerking genomen de perioden waarin de vreemdeling rechtmatig verblijf als bedoeld in [artikel 8, onder a tot en met e, of l, van de Vw](../../../../../wet/vreemdelingenwet/2000/BWBR0011823/README.md) heeft gehad. Wel dient de vreemdeling direct voorafgaand aan de aanvraag om een verblijfsvergunning voor onbepaalde tijd verblijfsrecht op grond van een bijzondere geprivilegieerde status te hebben gehad. Het is niet van belang of de bijzondere geprivilegieerde status (de zogenoemde uitgezonden status) al dan niet door eigen toedoen verloren is gegaan. Het verblijfsrecht op grond van een bijzondere geprivilegieerde status dient te worden aangetoond aan de hand van een originele verklaring van BuZa waaruit het verblijfsrecht als geprivilegieerde vreemdeling blijkt. 
###Ad 2

Zie B1/7.1.3. 
###Ad 3.

Voor ‘zelfstandig’: zie [artikel 3.73 Vb](../../../../../AMvB/vreemdelingenbesluit/2000/BWBR0011825/README.md) en B1/4.3.1. Voor ‘voldoende’: zie [artikel 3.74 Vb](../../../../../AMvB/vreemdelingenbesluit/2000/BWBR0011825/README.md) en B1/4.3.3. Ten aanzien van de duurzaamheid van de middelen geldt ingevolge [artikel 3.93, tweede lid, Vb](../../../../../AMvB/vreemdelingenbesluit/2000/BWBR0011825/README.md) een afwijkende bepaling. De middelen van bestaan zijn duurzaam indien zij op het tijdstip waarop de aanvraag werd ingediend of waarop de beschikking wordt gegeven, of enig tussenliggend moment nog gedurende ten minste één jaar beschikbaar zijn. 
###Ad 4.

Ten aanzien van deze voorwaarde wordt aangesloten bij [artikel 3.95 Vb](../../../../../AMvB/vreemdelingenbesluit/2000/BWBR0011825/README.md). Dit betekent dat de aanvraag wordt afgewezen, indien de vreemdeling wegens een misdrijf waartegen een gevangenisstraf van drie jaren of meer is bedreigd bij onherroepelijk geworden rechterlijk vonnis een gevangenisstraf, een taakstraf of de maatregel, bedoeld in [artikel 37a WvSr](../../../../../wet/wet/van/3/maart/1881/BWBR0001854/README.md), dan wel het buitenlandse equivalent daarvan, is opgelegd, en de totale duur van de straffen of maatregelen ten minste gelijk is aan de norm, bedoeld in [artikel 3.86, tweede lid, Vb](../../../../../AMvB/vreemdelingenbesluit/2000/BWBR0011825/README.md). Verder is [artikel 3.86 Vb](../../../../../AMvB/vreemdelingenbesluit/2000/BWBR0011825/README.md) van overeenkomstige toepassing (zie B1/4.4 en B1/5.3.6). Het eerdere verblijfsrecht op grond van de bijzondere geprivilegieerde status telt niet mee bij de bepaling van de totale verblijfsduur zoals genoemd in [artikel 3.86 Vb](../../../../../AMvB/vreemdelingenbesluit/2000/BWBR0011825/README.md). Dit betekent dat alleen eventueel eerder rechtmatig verblijf als bedoeld in [artikel 8, onder a tot en met e, of l, Vw](../../../../../wet/vreemdelingenwet/2000/BWBR0011823/README.md) meetelt bij de bepaling van de totale verblijfsduur. 
###Ad 5.

Zie B1/4.4. 
###Ad 6.

Zie B1/5.3.3. Indien de vreemdeling niet voldoet aan de voorwaarden 1 tot en met 5 zoals hierboven vermeld, dan wordt de aanvraag om een verblijfsvergunning voor onbepaalde tijd (zie [artikel 20 Vw](../../../../../wet/vreemdelingenwet/2000/BWBR0011823/README.md)) afgewezen. De vreemdeling zal dan, indien hij in aanmerking wil komen voor toelating tot Nederland, een aanvraag om eerste toelating op grond van de [Vw](../../../../../wet/vreemdelingenwet/2000/BWBR0011823/README.md) moeten indienen. Hierbij gelden de [artikelen 14](../../../../../wet/vreemdelingenwet/2000/BWBR0011823/README.md), [16](../../../../../wet/vreemdelingenwet/2000/BWBR0011823/README.md) en [17 Vw](../../../../../wet/vreemdelingenwet/2000/BWBR0011823/README.md) onverkort. 
###Ad 8

Zie B1/7.1.11.    
### 3.1.4  

####Verblijfsvoorwaarden gezinsleden van (ex-)geprivilegieerden

###Verblijfsvergunning regulier onbepaalde tijd

Het meerderjarige afhankelijke gezinslid kan op aanvraag (net als de (ex-)geprivilegieerde) in aanmerking komen voor een verblijfsvergunning regulier voor onbepaalde tijd (zie [artikel 20 Vw](../../../../../wet/vreemdelingenwet/2000/BWBR0011823/README.md), de [artikelen 3.93](../../../../../AMvB/vreemdelingenbesluit/2000/BWBR0011825/README.md) en [3.96a Vb](../../../../../AMvB/vreemdelingenbesluit/2000/BWBR0011825/README.md)). Dit is ook mogelijk indien de geprivilegieerde hoofdpersoon in dienst blijft van een internationale organisatie of uit Nederland vertrekt. Dit is in tegenstelling tot de afhankelijke gezinsleden van personeelsleden van ambassades en consulaten, hun verblijfsrecht is afhankelijk van dat van de geprivilegieerde hoofdpersoon (zie B12/2.1.2.2). Het meerderjarige afhankelijke gezinslid kan in aanmerking komen voor een verblijfsvergunning regulier voor onbepaalde tijd, indien het gezinslid: 

1. tien aaneengesloten jaren in Nederland heeft verbleven als afhankelijk gezinslid van 

* een lid van het hoogste kader, het hoofd inbegrepen, van een internationale organisatie, of  

* als afhankelijk gezinslid van een lid van het administratief, technisch of bedienend personeel van een internationale organisatie.    

2. in de periode, bedoeld onder 1, niet zes of meer achtereenvolgende maanden of in totaal tien of meer maanden buiten Nederland heeft verbleven;  

3. duurzaam en zelfstandig over voldoende middelen van bestaan beschikt;  

4. geen gevaar vormt voor de openbare orde;  

5. geen gevaar vormt voor de nationale veiligheid;  

6. beschikt over een toereikende ziektekostenverzekering voor hemzelf en de te zijnen laste komende gezinsleden;  

7. geen onjuiste gegevens heeft verstrekt dan wel gegevens heeft achtergehouden terwijl die gegevens tot afwijzing van de aanvraag tot het verlenen, wijzigen of verlengen daarvan zouden hebben geleid, tenzij sinds de verlening, verlenging of wijziging een periode van twaalf jaren is verstreken; en  

8. voldoet aan het inburgeringsvereiste.   Voor de toelichting op de voorwaarden 1 tot en met 8 wordt verwezen naar de toelichting op deze artikelen zoals vermeld in B12/3.1.3. Verder geldt wat betreft voorwaarde 2 (middelenvereiste) dat het duurzame en zelfstandige inkomen van de hoofdpersoon wordt meegeteld, indien het gezinslid over dit inkomen kan beschikken en, indien het meerderjarig afhankelijk gezinslid als partner bij de hoofdpersoon verblijft, de hoofdpersoon een garantverklaring heeft ondertekend. Dat het gezinslid over het inkomen kan beschikken wordt aangetoond met een schriftelijke verklaring van de hoofdpersoon. 
###Verblijfsvergunning regulier bepaalde tijd

Het bepaalde in B12/2.1.2.2 met betrekking tot de verblijfsvergunning regulier voor bepaalde tijd (zie [artikel 14 Vw](../../../../../wet/vreemdelingenwet/2000/BWBR0011823/README.md)) is van overeenkomstige toepassing.    
### 3.1.5  

####Inleveren identiteitsbewijs geprivilegieerden

Bij de afgifte van de gevraagde verblijfsvergunning voor onbepaalde tijd of verblijfsvergunning voor bepaalde tijd dient de vreemdeling het door het Ministerie van BuZa afgegeven identiteitsbewijs geprivilegieerden in te leveren bij de IND.     
### 3.2  

####Werkzaam zonder een geprivilegieerde verblijfsstatus

Op grond van de Zetelovereenkomst tussen het Internationaal Strafhof en het Gastland en de brief van 21 december 2007 van de Permanente Vertegenwoordiging van het Koninkrijk der Nederlanden bij de Verenigde Naties behorend bij het Verdrag tussen het Koninkrijk der Nederlanden en de Verenigde Naties betreffende de Zetel van het Speciale Tribunaal voor Libanon, komen journalisten, medewerkers van NGO’s en vertegenwoordigers van juridische verenigingen die betrokken zijn bij het werk van het Internationaal Strafhof en/of het Speciale Tribunaal voor Libanon in aanmerking voor een verblijfsvergunning. Aan deze personen komt niet de uitgezonden status toe als bedoeld in B12/3.1.   
### 3.2.1  

####Verblijfsvoorwaarden

De vreemdeling die betrokken is bij het werk van het Internationaal Strafhof dan wel bij het werk van het Speciale Tribunaal voor Libanon moet een bewijs van het ministerie van Buitenlandse Zaken overleggen waaruit blijkt dat de vreemdeling onder de werking valt van de Zetelovereenkomst tussen het Internationaal Strafhof en het Gastland dan wel onder de werking valt van de brief van 21 december 2007 van de Permanente Vertegenwoordiging van het Koninkrijk der Nederlanden bij de Verenigde Naties behorend bij het Verdrag tussen het Koninkrijk der Nederlanden en de Verenigde Naties betreffende de Zetel van het Speciale Tribunaal voor Libanon. Daarnaast dient te worden voldaan aan de algemene voorwaarden van [artikel 16 Vw](../../../../../wet/vreemdelingenwet/2000/BWBR0011823/README.md) voor verlening van een verblijfsvergunning (zie B1/4). Ten aanzien van deze vreemdelingen geldt op grond van [artikel 3 Wav](../../../../../wet/wet/arbeid/vreemdelingen/BWBR0007149/README.md) dat voor hun werkzaamheden geen TWV is vereist. In afwijking van B1/4.3 wordt de verblijfsvergunning ook verleend indien de vreemdeling niet duurzaam beschikt over voldoende middelen van bestaan.    
### 3.2.2  

####Beperkingen, arbeidsmarktaantekeningen en voorschriften

###Beperking

Aan vreemdelingen als hier bedoeld wordt een verblijfsvergunning voor bepaalde tijd verleend op grond van [artikel 3.4, derde lid, Vb](../../../../../AMvB/vreemdelingenbesluit/2000/BWBR0011825/README.md) onder de beperking ‘verblijf in het kader van de Zetelovereenkomst’. Op grond van [artikel 3.5, derde lid, Vb](../../../../../AMvB/vreemdelingenbesluit/2000/BWBR0011825/README.md) wordt de hier bedoelde verblijfsvergunning aangemerkt als een tijdelijk verblijfsrecht. 
###Arbeidsmarktaantekening

De arbeidsmarktaantekening luidt: ‘TWV niet vereist. Andere arbeid niet toegestaan’. Op het verblijfsdocument wordt de aantekening geplaatst ‘een beroep op publieke middelen kan gevolgen hebben voor verblijfsrecht’. 
###Voorschriften

Aan de verblijfsvergunning wordt als voorschrift verbonden het aantonen van voldoende verzekerd te zijn tegen ziektekosten met inbegrip van de kosten van opname en verpleging in een sanatorium of een psychiatrische inrichting.    
### 3.2.3  

####Geldigheidsduur

De verblijfsvergunning voor bepaalde tijd voor het verrichten van werkzaamheden ten behoeve van het Internationaal Strafhof of ten behoeve van het Speciale Tribunaal voor Libanon wordt conform [artikel 3.57 Vb](../../../../../AMvB/vreemdelingenbesluit/2000/BWBR0011825/README.md) voor ten hoogste één jaar verleend en kan telkens voor ten hoogste één jaar worden verlengd.    
### 3.2.4  

####Gezinsleden

De bepalingen als genoemd in de [artikelen 14](../../../../../wet/vreemdelingenwet/2000/BWBR0011823/README.md), [16](../../../../../wet/vreemdelingenwet/2000/BWBR0011823/README.md) en [17 Vw](../../../../../wet/vreemdelingenwet/2000/BWBR0011823/README.md) in samenhang met [artikel 3.13 tot en met 3.22 Vb](../../../../../AMvB/vreemdelingenbesluit/2000/BWBR0011825/README.md) zijn onverkort van toepassing op de toelating van gezinsleden van de bovengenoemde categorieën vreemdelingen. De arbeidsmarktaantekening luidt, voor zover het geen gemeenschapsonderdaan betreft: ‘arbeid niet toegestaan’.     
### 3.3  

####NAVO

Op grond van het Verdrag van Ottawa, het Navo-statusverdrag en het Partnership for Peace- statusverdrag zijn een aantal categorieën vreemdelingen geprivilegieerd (B12/3.3.1). Op hen zijn de bepalingen van de [Vw](../../../../../wet/vreemdelingenwet/2000/BWBR0011823/README.md) niet van toepassing. Daarnaast is er een groep NAVO-vreemdelingen, die niet vallen onder voornoemde verdragen, doch met wiens verblijf wordt geacht dat een wezenlijk Nederlands belang wordt gediend. De categorieën worden genoemd in [artikel 3.40 Vb](../../../../../AMvB/vreemdelingenbesluit/2000/BWBR0011825/README.md). Voor deze groep niet-geprivilegieerde NAVO-vreemdelingen is een verblijfsregeling opgenomen in B12/3.4.   
### 3.3.1  

####Verdrag van Ottawa

Op grond van het Verdrag van Ottawa zijn twee categorieën vreemdelingen geprivilegieerd: 

* vertegenwoordigers van de lidstaten bij een der organen van de NAVO, niet zijnde een militair lichaam, onder wie ook adviseurs en technische deskundigen van delegaties, en het officieel administratief personeel dat deze vertegenwoordigers vergezelt, alsmede hun echtgenoten;  

* bepaalde door de organisatie vastgestelde categorieën NAVO-functionarissen, alsmede hun echtgenoten en de te hunnen laste zijnde naaste familieleden die bij hen inwonen.   Het betreft hier het personeel van het NATO AEW&C Programme Management Agency, gevestigd in Brunssum en het NATO C3 Agentschap in Den Haag. Dit personeel dat in Nederland geen militaire status heeft, is in het bezit van een geprivilegieerdendocument afgegeven door de Minister van BuZa (zie [model M81](../../../../../circulaire/vreemdelingencirculaire/2000/(a)/BWBR0012287/README.md) en [bijlage 3, onder A, VV](../../../../../ministeriele-regeling/voorschrift/vreemdelingen/2000/BWBR0012002/README.md)).    
### 3.3.2  

####NAVO-statusverdrag en Partnership for Peace-statusverdrag

Op grond van het NAVO-statusverdrag en het daarbij behorende Hoofdkwartieren Protocol dan wel op grond van het Partnership for Peace-statusverdrag en het daarbij behorende Tweede Aanvullende Protocol, zijn militairen van een krijgsmacht van een lidstaat geprivilegieerd, indien zij verbonden zijn aan een hier te lande gevestigd internationaal militair hoofdkwartier (Joint Force Command- headquarters) of een daarmee gelijkgestelde organisatie dan wel behoren tot een hier te lande gelegerd of op doortocht zijnd onderdeel van zodanige krijgsmacht. Deze militairen zijn in het bezit van een persoonlijk militair identiteitsbewijs, afgegeven door de bevoegde autoriteiten van de Staat van herkomst, en, voorzover niet hier te lande gestationeerd, van een collectieve of individuele reiswijzer, afgegeven door de bevoegde autoriteiten van de Staat van herkomst of door het hoofdkwartier dan wel de organisatie waarbij zij zijn te werk gesteld. Deze documenten gelden tevens als document voor grensoverschrijding (zie [bijlage 3, onder E, VV](../../../../../ministeriele-regeling/voorschrift/vreemdelingen/2000/BWBR0012002/README.md)). De commandant van Joint Force Command- headquarters te Brunssum en zijn plaatsvervanger zijn in het bezit van een legitimatiebewijs afgegeven door de Minister van BuZa (zie [bijlage 3, onder A, VV](../../../../../ministeriele-regeling/voorschrift/vreemdelingen/2000/BWBR0012002/README.md)).    
### 3.3.3  

####Gezinsleden

De gezinsleden van de militairen van de Joint Force Command- headquarters te Brunssum, komen op grond van [artikel 14 Vw](../../../../../wet/vreemdelingenwet/2000/BWBR0011823/README.md) juncto [artikel 3.13, tweede lid Vb](../../../../../AMvB/vreemdelingenbesluit/2000/BWBR0011825/README.md) in aanmerking voor een verblijfsvergunning regulier voor bepaalde tijd, voor verblijf als gezinslid van een militair die behoort tot een hier te lande gevestigd internationaal militair hoofdkwartier en die geprivilegieerd is. Voor wat betreft de invulling van het begrip gezinsleden wordt aangesloten naar [artikel 3.40, tweede lid, Vb](../../../../../AMvB/vreemdelingenbesluit/2000/BWBR0011825/README.md).    
### 3.3.4  

####Verblijfsvoorwaarden

De gezinsleden als hier bedoeld komen in aanmerking voor een verblijfsvergunning indien aan de algemene voorwaarden van [artikel 16 Vw](../../../../../wet/vreemdelingenwet/2000/BWBR0011823/README.md) voor verlening van een verblijfsvergunning wordt voldaan (zie B1/4). Zij zijn vrijgesteld van het legesvereiste (zie [artikel 3.34b, eerste lid, onder f VV](../../../../../ministeriele-regeling/voorschrift/vreemdelingen/2000/BWBR0012002/README.md)). Voor de behandeling van aanvragen om een mvv wordt verwezen naar B1/1.    
### 3.3.5  

####Verblijfsdocument

Voor zover zij de leeftijd van twaalf jaar hebben bereikt, wordt aan de gezinsleden van de militairen van de Joint Force Command- headquarters voor hun verblijf een document uitgereikt als bedoeld in [bijlage 7a VV](../../../../../ministeriele-regeling/voorschrift/vreemdelingen/2000/BWBR0012002/README.md). Aan vreemdelingen jonger dan twaalf jaar kan een document als bedoeld in [bijlage 7a VV](../../../../../ministeriele-regeling/voorschrift/vreemdelingen/2000/BWBR0012002/README.md) worden verleend, indien geen van beide ouders van de vreemdeling in het bezit hoeft te worden gesteld van een dergelijk document.    
### 3.3.6  

####Registratie

De burgemeester van de gemeente waar de vreemdeling woon- of verblijfplaats heeft, is belast met de administratie van de gezinsleden van de militairen van de Joint Force Command- headquarters. Zij zijn, ingevolge de wet- en regelgeving van de GBA, niet verpicht voor de duur van hun verblijf te worden opgenomen in de persoonsregisters.    
### 3.3.7  

####Beperking, arbeidsmarktaantekening en voorschrift

Aan vreemdelingen als hier bedoeld wordt een verblijfsvergunning voor bepaalde tijd (zie [artikel 14 Vw](../../../../../wet/vreemdelingenwet/2000/BWBR0011823/README.md)) verleend op grond van [artikel 3.13, tweede lid Vb](../../../../../AMvB/vreemdelingenbesluit/2000/BWBR0011825/README.md) met de beperking ‘verblijf bij echtgenot (o)t(e) ….' met de arbeidsmarktaantekening: ‘arbeid vrij toegestaan. TWV niet vereist’. Aan de vergunning wordt als voorschrift verbonden de verplichting voldoende verzekerd te zijn tegen ziektekosten, met inbegrip van de kosten verbonden aan opname en verpleging in een sanatorium of een psychiatrische inrichting.    
### 3.3.8  

####Geldigheidsduur verblijfsvergunning

De algemene bepalingen inzake de geldigheidsduur zijn van toepassing (zie B1/3). De totale tijdsduur waarvoor de vergunning geldig is, mag de duur van de stationering van het hoofd van het gezin niet overschrijden (zie B1/3.2).     
### 3.4  

####Verblijfsvoorwaarden

Vreemdelingen behorend tot één van de categorieën genoemd in [artikel 3.40 Vb](../../../../../AMvB/vreemdelingenbesluit/2000/BWBR0011825/README.md) komen in aanmerking voor een verblijfsvergunning regulier voor bepaalde tijd (zie [artikel 14 Vw](../../../../../wet/vreemdelingenwet/2000/BWBR0011823/README.md)), indien aan de algemene voorwaarden van [artikel 16 Vw](../../../../../wet/vreemdelingenwet/2000/BWBR0011823/README.md) voor verlening van een verblijfsvergunning wordt voldaan (zie B1/4). Zij zijn vrijgesteld van het legesvereiste (zie [artikel 3.34b, eerste lid, onder a, VV](../../../../../ministeriele-regeling/voorschrift/vreemdelingen/2000/BWBR0012002/README.md)). Voor de behandeling van aanvragen om een mvv wordt verwezen naar B1/1. Op de overige hier te lande woonachtige vreemdelingen, die bijvoorbeeld in dienst zijn van vreemdelingen als in [artikel 3.40 Vb](../../../../../AMvB/vreemdelingenbesluit/2000/BWBR0011825/README.md) bedoeld, zijn de algemene voorwaarden van [artikel 16 Vw](../../../../../wet/vreemdelingenwet/2000/BWBR0011823/README.md) van toepassing (zie B1/4). Tot deze categorie behoren bijvoorbeeld dienstboden, tuinlieden, kindermeisjes en chauffeurs.   
### 3.4.1  

####Verblijfsdocument

Voor zover zij de leeftijd van twaalf jaar hebben bereikt, wordt aan vreemdelingen behorend tot een van deze categorieën voor hun verblijf een document uitgereikt als bedoeld in [bijlage 7a VV](../../../../../ministeriele-regeling/voorschrift/vreemdelingen/2000/BWBR0012002/README.md). Aan vreemdelingen jonger dan twaalf jaar kan niettegenstaande het voorgaande een document als bedoeld in [bijlage 7a VV](../../../../../ministeriele-regeling/voorschrift/vreemdelingen/2000/BWBR0012002/README.md) worden verleend, namelijk indien geen van de beide ouders van de vreemdeling in het bezit hoeft te worden gesteld van een dergelijk document.    
### 3.4.2  

####Registratie

De burgemeester van de gemeente waar de vreemdeling woon- of verblijfplaats heeft, is belast met de administratie van de vreemdelingen bedoeld in [artikel 3.40, eerste lid, onder b, Vb](../../../../../AMvB/vreemdelingenbesluit/2000/BWBR0011825/README.md) en hun gezinsleden, bedoeld in [artikel 3.40, eerste lid, onder c, Vb](../../../../../AMvB/vreemdelingenbesluit/2000/BWBR0011825/README.md). De bedoelde vreemdelingen zijn, ingevolge de wet- en regelgeving van de GBA, niet verplicht voor de duur van hun verblijf te worden opgenomen in de persoonsregisters.    
### 3.4.3  

####Beperking, arbeidsmarktaantekening en voorschrift

Aan vreemdelingen als bedoeld in [artikel 3.40 Vb](../../../../../AMvB/vreemdelingenbesluit/2000/BWBR0011825/README.md) wordt een verblijfsvergunning voor bepaalde tijd (zie [artikel 14 Vw](../../../../../wet/vreemdelingenwet/2000/BWBR0011823/README.md)) verleend met de beperking ‘verblijf als NAVO-vreemdeling’, met de arbeidsmarktaantekening: ‘andere arbeid alleen toegestaan indien werkgever beschikt over TWV.’ Aan de echtgeno(o)t(e) (zie [artikel 3.40 tweede lid, onder a, Vb](../../../../../AMvB/vreemdelingenbesluit/2000/BWBR0011825/README.md)) wordt een verblijfsvergunning voor bepaalde tijd (zie [artikel 14 Vw](../../../../../wet/vreemdelingenwet/2000/BWBR0011823/README.md)) verleend met de beperking ‘verblijf bij echtgeno(o)t(e)….’, met de arbeidsmarktaantekening: ‘andere arbeid alleen toegestaan indien werkgever beschikt over TWV.’ Aan de kinderen en meerderjarige gezinsleden (zie [artikel 3.40, tweede lid, onder b en c, Vb](../../../../../AMvB/vreemdelingenbesluit/2000/BWBR0011825/README.md)) wordt een verblijfsvergunning voor bepaalde tijd (zie [artikel 14 Vw](../../../../../wet/vreemdelingenwet/2000/BWBR0011823/README.md)) verleend met de beperking ‘verblijf bij …’, met de arbeidsmarktaantekening: ‘andere arbeid alleen toegestaan indien werkgever beschikt over TWV.’ Aan vreemdelingen als bedoeld in [artikel 3.40, Vb](../../../../../AMvB/vreemdelingenbesluit/2000/BWBR0011825/README.md) die onderdaan zijn van een lidstaat van de EU/EER of van Zwitserland, wordt een verblijfsvergunning voor bepaalde tijd (zie [artikel 14 Vw](../../../../../wet/vreemdelingenwet/2000/BWBR0011823/README.md)) verleend onder de beperking: ‘verblijf als NAVO-vreemdeling.’ De arbeidsmarktaantekening luidt: ‘arbeid vrij toegestaan. TWV niet vereist.’ Aan de vergunning wordt als voorschrift verbonden de verplichting voldoende verzekerd te zijn tegen ziektekosten, met inbegrip van de kosten verbonden aan opname en verpleging in een sanatorium of een psychiatrische inrichting.    
### 3.4.4  

####Geldigheidsduur verblijfsvergunning

De geldigheidsduur van de verblijfsvergunning voor bepaalde tijd (zie [artikel 14 Vw](../../../../../wet/vreemdelingenwet/2000/BWBR0011823/README.md)) te verlenen aan deze vreemdelingen bedraagt maximaal drie jaar. Echter, de totale tijdsduur waarvoor de vergunning geldig is, mag de duur van de tewerkstelling (indien het burgerpersoneel betreft) of de duur van de tewerkstelling dan wel stationering van het hoofd van het gezin (indien het gezins- en familieleden betreft) niet overschrijden (zie [artikel 3.63 Vb](../../../../../AMvB/vreemdelingenbesluit/2000/BWBR0011825/README.md)).      
### 4  

####EU- en EER-onderdanen, Zwitserse onderdanen en hun gezinsleden

EU- en EER-onderdanen, Zwitserse onderdanen en hun gezinsleden die een uitgezonden status hebben, worden aangemerkt als gemeenschapsonderdanen en hebben rechtmatig verblijf in de zin van [artikel 8, onder e, Vw](../../../../../wet/vreemdelingenwet/2000/BWBR0011823/README.md) in Nederland. De verblijfsregeling, zoals genoemd in B12/3.4.2, geldt niet voor die vreemdelingen die als EU/EER-onderdaan of Zwitserse onderdaan rechtmatig verblijf in de zin van [artikel 8, onder e, Vw](../../../../../wet/vreemdelingenwet/2000/BWBR0011823/README.md) in Nederland hebben (zie B10).     
### 13  

####Familiebezoek

### 1  

####Inleiding

In beginsel wordt verblijf voor familiebezoek voor maximaal drie maanden toegestaan. Voor deze periode kan aan visumplichtige vreemdelingen een reisvisum worden verleend. Niet-visumplichtige vreemdelingen kunnen gedurende hun vrije termijn voor familiebezoek in Nederland verblijven (zie [A2/4.2.2](../../../../../circulaire/vreemdelingencirculaire/2000/(a)/BWBR0012287/README.md) en [A2/4.4](../../../../../circulaire/vreemdelingencirculaire/2000/(a)/BWBR0012287/README.md)). Voorts is familiebezoek voor langer dan drie maanden mogelijk. [Artikel 3.29 Vb](../../../../../AMvB/vreemdelingenbesluit/2000/BWBR0011825/README.md) geeft het kader waarbinnen aan een vreemdeling verblijf kan worden toegestaan voor familiebezoek. Indien aan de in dit artikel vermelde voorwaarden is voldaan, is de Minister bevoegd, doch niet verplicht, de verblijfsvergunning regulier voor bepaalde tijd te verlenen. In dit hoofdstuk wordt uiteengezet onder welke voorwaarden van die bevoegdheid gebruik wordt gemaakt en de verblijfsvergunning kan worden verleend. Daarnaast zijn de algemene voorwaarden van [artikel 16 Vw](../../../../../wet/vreemdelingenwet/2000/BWBR0011823/README.md) en B1/4 van toepassing, tenzij anders is aangegeven.    
### 2  

####Voorwaarden familiebezoek

Voor alle vreemdelingen uit mvv-plichtige landen die voor familiebezoek van langer dan drie maanden in Nederland willen verblijven, geldt dat zij tevoren in het buitenland een aanvraag om een mvv moeten hebben ingediend en deze hebben verkregen (zie B1/1.1 en B1/1.2). In aanvulling op de algemene voorwaarden van [artikel 16 Vw](../../../../../wet/vreemdelingenwet/2000/BWBR0011823/README.md) voor de verlening van een verblijfsvergunning voor bepaalde tijd als genoemd in B1, dient een vreemdeling die voor familiebezoek van maximaal zes maanden in Nederland wil verblijven, te voldoen aan de volgende cumulatieve voorwaarden: 

a. de vreemdeling dient te beschikken over een geldig document voor grensoverschrijding dat de wedertoelating tot het land van herkomst waarborgt (zie [artikel 3.29, eerste lid, onder b, Vb](../../../../../AMvB/vreemdelingenbesluit/2000/BWBR0011825/README.md));  

b. de vreemdeling heeft een familierechtelijke betrekking met een Nederlander dan wel met een in Nederland verblijvend familielid, dat rechtmatig verblijf heeft als bedoeld in [artikel 8, onder a tot en met e, dan wel l, Vw](../../../../../wet/vreemdelingenwet/2000/BWBR0011823/README.md) (zie [artikel 3.29, eerste lid, onder a, Vb](../../../../../AMvB/vreemdelingenbesluit/2000/BWBR0011825/README.md)); en  

c. de vreemdeling dient te beschikken over voldoende middelen van bestaan voor de kosten van levensonderhoud gedurende het voorgenomen verblijf en over middelen (bijvoorbeeld een reisbiljet) voor de terugreis (zie [artikel 3.29, tweede en derde lid, Vb](../../../../../AMvB/vreemdelingenbesluit/2000/BWBR0011825/README.md)).    
###Ad b.

Voor verblijf voor familiebezoek worden de volgende personen als familieleden aangemerkt: 

* echtgenoten of geregistreerde partners;  

* bloedverwanten tot en met de vierde graad; en  

* aanverwanten tot en met de tweede graad.    Onder bloedverwanten wordt verstaan: ouders (1e graad), kinderen (1e graad), broers/zussen (2e graad) grootouders (2e graad), ooms/tantes (3e graad) en neven/nichten (4e graad). Onder aanverwanten wordt verstaan: zwagers/schoonzussen (2e graad), schoonzoons/ schoondochters (1e graad), schoonmoeders/schoonvaders (1e graad), stiefkinderen (1e graad), stiefouders (1e graad) en stiefbroers/stiefzussen (2e graad). De familierechtelijke betrekking kan worden aangetoond met documenten, zoals een trouwboekje, geboorteakte etcetera.  
###Ad c.

Op grond van [artikel 3.29, tweede lid, Vb](../../../../../AMvB/vreemdelingenbesluit/2000/BWBR0011825/README.md) zijn in afwijking van [artikel 3.75 Vb](../../../../../AMvB/vreemdelingenbesluit/2000/BWBR0011825/README.md) middelen van bestaan duurzaam, indien zij voor de duur van het voorgenomen verblijf beschikbaar zijn. Indien de vreemdeling de duur van het voorgenomen verblijf niet reeds bij het indienen van de aanvraag aantoont, wordt aangenomen dat het voorgenomen verblijf zich zal uitstrekken tot één jaar na het tijdstip waarop de aanvraag is ontvangen of de beschikking wordt gegeven. De bestaansmiddelen worden dan duurzaam geacht indien zij nog één jaar beschikbaar zijn op het tijdstip waarop de aanvraag is ontvangen of de beschikking wordt gegeven, dan wel enig tussenliggend moment.  
###Garantstelling door familielid of andere relatie

Indien de eigen financiële middelen van de vreemdeling ontoereikend zijn, kan het verblijf slechts worden toegestaan wanneer het familielid of een andere relatie zich schriftelijk garant (zie [bijlage 6c VV](../../../../../ministeriele-regeling/voorschrift/vreemdelingen/2000/BWBR0012002/README.md)) heeft gesteld voor de kosten van het levensonderhoud en van de terugreis. Hierbij geldt slechts dat één persoon (het familielid of de andere relatie) en diens (geregistreerde of huwelijks-)partner het verblijf kunnen bekostigen en garant staan. 
###Voldoende middelen van familielid of andere relatie

Het familielid of een andere relatie dient te beschikken over voldoende, zelfstandig verworven middelen van bestaan voor zichzelf (en zijn gezin) en voor de kosten van het levensonderhoud van de vreemdeling voor de duur van het voorgenomen verblijf van de vreemdeling. Onder voldoende middelen van bestaan wordt verstaan een inkomen, gelijk aan het toepasselijke normbedrag als bedoeld in [artikel 3.19, derde lid, VV](../../../../../ministeriele-regeling/voorschrift/vreemdelingen/2000/BWBR0012002/README.md). Middelen familie- en gezinsleden en andere relaties garantsteller Bij de berekening van het inkomen worden de inkomsten van eventuele familie- en gezinsleden, en van andere relaties van de garantsteller niet meegeteld, met uitzondering van het inkomen van de (geregistreerd of huwelijks-)partner. Indien ook de bestaansmiddelen van de garantsteller niet voldoende zijn, wordt de aanvraag afgewezen en worden de (eveneens ontoereikende) eigen financiële middelen van de vreemdeling daar niet bij opgeteld. 
###Meetellen gezinsinkomen in het kader van familiebezoek

Indien de garantsteller (het familielid bij wie de vreemdeling verblijf beoogt) een naar Nederlands internationaal privaatrecht geldig huwelijk of een in Nederland geregistreerd partnerschap is aangegaan, dan wel een relatie onderhoudt in de zin van [artikel 3.14, onder b, Vb](../../../../../AMvB/vreemdelingenbesluit/2000/BWBR0011825/README.md) met een persoon die rechtmatig verblijf heeft als bedoeld in [artikel 8, onder a tot en met e, dan wel l, Vw](../../../../../wet/vreemdelingenwet/2000/BWBR0011823/README.md), dan wel Nederlander is, kan het duurzame, zelfstandig verworven inkomen van die persoon worden meegeteld bij de berekening van de bestaansmiddelen. In deze gevallen zijn de middelen van bestaan voldoende, indien het gezamenlijke inkomen ten minste gelijk is aan het toepasselijke normbedrag als bedoeld in [artikel 3.74, eerste lid, onder a, Vb](../../../../../AMvB/vreemdelingenbesluit/2000/BWBR0011825/README.md), aangevuld met voor iedere betrokken vreemdeling een bedrag 50% van het minimumloon als genoemd in [artikel 3.19, derde lid, VV](../../../../../ministeriele-regeling/voorschrift/vreemdelingen/2000/BWBR0012002/README.md). Als aanvullende voorwaarde geldt dan dat ondertekening van de garantverklaring, bedoeld in [artikel 3.29, derde lid, Vb](../../../../../AMvB/vreemdelingenbesluit/2000/BWBR0011825/README.md) geschiedt door de garantsteller en bedoelde (geregistreerde of huwelijks-)partner.     
### 3  

####Beperking, arbeidsmarktaantekeningen en voorschrift

De verblijfsvergunning wordt verleend onder de beperking: ‘voor familiebezoek bij ....... (naam familielid) van ten hoogste zes maanden’, met de arbeidsmarktaantekening ‘Arbeid niet toegestaan.’ In het geval degene die familiebezoek beoogt onderdaan is van een Lidstaat van de EU/EER of van Zwitserland wordt de verblijfsvergunning verleend onder de beperking: ‘voor familiebezoek bij ........ (naam familielid) van ten hoogste zes maanden’. De arbeidsmarktaantekening luidt: ‘Arbeid vrij toegestaan. TWV niet vereist.’ Aan de vergunning wordt als voorschrift verbonden de verplichting voldoende verzekerd te zijn tegen ziektekosten met inbegrip van de kosten verbonden aan opname en verpleging in een sanatorium of een psychiatrische inrichting.    
### 4  

####Geldigheidsduur van de verblijfsvergunning

De verblijfsvergunning wordt verleend met een geldigheidsduur van maximaal zes maanden, te berekenen vanaf de dag na inreis in Nederland (zie [artikel 3.70 Vb](../../../../../AMvB/vreemdelingenbesluit/2000/BWBR0011825/README.md)).     
### 14  

####Ambtshalve verlening van een verblijfsvergunning regulier

### 1  

####Inleiding

In dit hoofdstuk worden de bepalingen inzake de ambtshalve verleende verblijfsvergunningen regulier voor bepaalde tijd voor verblijf als Amv, voor verblijf als vreemdeling die buiten zijn schuld niet uit Nederland kan vertrekken,en voor verblijf op grond van het driejarenbeleid en voor verblijf verband houdend met de vervolging van mensenhandel uitgewerkt. [Artikel 3.56 Vb](../../../../../AMvB/vreemdelingenbesluit/2000/BWBR0011825/README.md) houdt in dat onder bepaalde voorwaarden een verblijfsvergunning regulier voor bepaalde tijd kan worden verleend aan een Amv. Dit artikel geeft geen verplichting, maar een bevoegdheid om een verblijfsvergunning te verlenen. In dit hoofdstuk wordt uiteengezet onder welke voorwaarden van die bevoegdheid gebruik wordt gemaakt en de verblijfsvergunning kan worden verleend. Deze voorwaarden hebben het karakter van beleidsregels. Naast de beleidsregels die in dit hoofdstuk zijn opgenomen, zijn tevens de beleidsregels met betrekking tot de algemene voorwaarden van [artikel 16 Vw](../../../../../wet/vreemdelingenwet/2000/BWBR0011823/README.md) van toepassing, tenzij anders is aangegeven. Een andere categorie vreemdelingen aan wie ambtshalve een verblijfsvergunning regulier voor bepaalde tijd kan worden verleend, betreft die vreemdelingen die buiten hun schuld niet uit Nederland kunnen vertrekken. Indien een vreemdeling, van wie de aanvraag om toelating is afgewezen, kan aantonen dat hij buiten zijn schuld niet uit Nederland kan vertrekken, komt hij onder voorwaarden in aanmerking voor een verblijfsvergunning onder de beperking ‘verblijf als vreemdeling die buiten zijn schuld niet uit Nederland kan vertrekken’. Ook kan ambtshalve een verblijfsvergunning regulier worden verleend aan de vreemdeling op wiens asielaanvraag na drie jaren nog niet onherroepelijk is beslist. Dit driejarenbeleid is weliswaar per 1 januari 2003 afgeschaft, maar kan op grond van het overgangsrecht nog van toepassing zijn op vreemdelingen die hun asielaanvraag voor 1 januari 2000 hebben ingediend. Verder kan een verblijfsvergunning regulier verband houdend met de vervolging van mensenhandel als bedoeld in hoofdstuk B9 ambtshalve worden verleend in de asielprocedure, als blijkt dat de asielzoeker (tevens) slachtoffer is van mensenhandel en voorafgaand aan of tijdens de asielprocedure terzake aangifte heeft gedaan of op andere wijze medewerking heeft verleend aan het strafrechtelijk opsporings- of vervolgingsonderzoek gedurende de asielprocedure. De voorwaarden waaronder de verblijfsvergunning ambtshalve kan worden verleend worden in dit hoofdstuk uiteengezet. De mogelijkheid om (ambtshalve) een verblijfsvergunning regulier te verlenen aan de vreemdeling die in aanmerking komt voor een verblijfsvergunning op grond van de regeling ‘afwikkeling nalatenschap oude vreemdelingenwet’ is met ingang van 1 januari 2009 vervallen.    
### 2  

####Amv’s

### 2.1  

####Algemeen

Amv’s van wie de aanvraag tot verlening van een verblijfsvergunning asiel is afgewezen, moeten terugkeren naar het land van herkomst of een ander land waar zij redelijkerwijs naar toe kunnen gaan. Het kan echter voorkomen dat uit feiten en omstandigheden blijkt dat aannemelijk is dat de minderjarige zich in het land van herkomst, of in een ander land waar hij redelijkerwijs naar toe kan gaan, niet zelfstandig kan handhaven en dat daar evenmin adequate opvang aanwezig is. Voor die gevallen is in [artikel 3.56 Vb](../../../../../AMvB/vreemdelingenbesluit/2000/BWBR0011825/README.md) in een regeling voorzien, inhoudende dat een verblijfsvergunning regulier voor bepaalde tijd kan worden verleend. Ook na verlening van de verblijfsvergunning blijft het uitgangspunt dat de Amv in beginsel moet terugkeren. De uitgangspunten van het in B14/2 neergelegde beleid zijn alleen van toepassing op Amv’s die een asielaanvraag hebben ingediend. De verblijfsvergunning op grond van dit beleid wordt alleen ambtshalve verleend, dus niet op aanvraag (zie B14/2.4.1).    
### 2.2  

####Voorwaarden voor de verblijfsvergunning

Voor de verlening van een verblijfsvergunning voor bepaalde tijd onder een beperking verband houdend met verblijf als Amv gelden de volgende bijzondere cumulatieve voorwaarden (zie [artikel 3.56 Vb](../../../../../AMvB/vreemdelingenbesluit/2000/BWBR0011825/README.md)): 

– de vreemdeling is minderjarig (zie [artikel 3.56, eerste lid, Vb](../../../../../AMvB/vreemdelingenbesluit/2000/BWBR0011825/README.md));  

– de vreemdeling is alleenstaand (zie [artikel 3.56, eerste lid, Vb](../../../../../AMvB/vreemdelingenbesluit/2000/BWBR0011825/README.md));  

– de aanvraag tot het verlenen van een verblijfsvergunning als bedoeld in [artikel 28 Vw](../../../../../wet/vreemdelingenwet/2000/BWBR0011823/README.md) is afgewezen, anders dan met toepassing van [artikel 30 Vw](../../../../../wet/vreemdelingenwet/2000/BWBR0011823/README.md) (zie [artikel 3.56, eerste lid, onder a, Vb](../../../../../AMvB/vreemdelingenbesluit/2000/BWBR0011825/README.md));  

– de vreemdeling kan zich naar het oordeel van de Minister niet zelfstandig handhaven in het land van herkomst of een ander land waar hij redelijkerwijs naar toe kan gaan (zie [artikel 3.56, eerste lid, onder b, Vb](../../../../../AMvB/vreemdelingenbesluit/2000/BWBR0011825/README.md)); en  

– voor de vreemdeling ontbreekt naar het oordeel van de Minister, naar plaatselijke maatstaven gemeten, adequate opvang in het land van herkomst of een ander land waar hij redelijkerwijs naar toe kan gaan (zie [artikel 3.56, eerste lid, onder c, Vb](../../../../../AMvB/vreemdelingenbesluit/2000/BWBR0011825/README.md)).     
### 2.2.1  

####Minderjarigheid

De minderjarigheid wordt beoordeeld naar Nederlands recht. Ingevolge het bepaalde in [artikel 1:233 Burgerlijk Wetboek](../../../../../wet/burgerlijk/wetboek/boek/1/BWBR0002656/README.md) wordt een persoon als minderjarig beschouwd, indien: 

1. de persoon de ouderdom van achttien jaren niet heeft bereikt;  

2. de persoon niet gehuwd is of een geregistreerd partnerschap heeft gesloten;  

3. de persoon niet gehuwd is geweest of ooit een geregistreerd partnerschap heeft gesloten; én  

4. de persoon niet met toepassing van [artikel 253ha Burgerlijk Wetboek](../../../../../wet/burgerlijk/wetboek/boek/1/BWBR0002656/README.md) meerderjarig is verklaard.   
###Ad 2 en 3.

Voor de vaststelling of een vreemdeling als gevolg van een in het buitenland gesloten huwelijk als meerderjarig dient te worden beschouwd, is van belang of het huwelijk naar regels van Nederlands internationaal privaatrecht wordt erkend. Op grond van [artikel 5 Wet conflictenrecht huwelijk](../../../../../wet/wet/conflictenrecht/huwelijk/BWBR0004619/README.md) wordt een huwelijk alleen erkend indien het rechtsgeldig is ingevolge het recht van de staat waar de huwelijksvoltrekking plaatsvond. Een minderjarige wordt dus niet meerderjarig door een niet-erkend traditioneel huwelijk. Op grond van [artikel 6 Wet conflictenrecht huwelijk](../../../../../wet/wet/conflictenrecht/huwelijk/BWBR0004619/README.md) wordt een huwelijk evenmin erkend als dit onverenigbaar zou zijn met de openbare orde. Hiervan is bijvoorbeeld sprake bij gedwongen huwelijken of huwelijken tussen jonge kinderen. Ongehuwd samenwonen (ook als er een samenlevingscontract is) leidt op zichzelf niet tot meerderjarigheid.    
### 2.2.2  

####Alleenstaand

Het in B14/2 neergelegde beleid is niet van toepassing op de minderjarige asielzoeker of vreemdeling 

– die met zijn meerderjarige ouder(s) Nederland inreist; óf  

– die met zijn eventuele in het buitenland reeds toegewezen voogd Nederland inreist; óf  

– wiens meerderjarige ouder(s) zich reeds in Nederland bevind(t)(en); óf  

– wiens eventuele in het buitenland reeds toegewezen voogd zich reeds in Nederland bevindt.   Een minderjarige vreemdeling wordt in het kader van dit beleid wél als alleenstaand beschouwd, indien zijn ouder(s) in de bovengenoemde situaties minderjarig is/zijn.    
### 2.2.3  

####Zelfstandig handhaven in land van herkomst of een ander land

Indien aannemelijk is dat de vreemdeling zich zelfstandig kan handhaven, behoeft voor terugkeer geen adequate opvang in het land van herkomst of een ander land waar hij redelijkerwijs naar toe kan gaan aanwezig te zijn. Bij de vaststelling of de vreemdeling zich zelfstandig kan handhaven, worden de volgende omstandigheden in overweging genomen: 

a. de leeftijd van de betrokken Amv;  

b. de omstandigheden die zijn gelegen in de persoon van de jongere.   
###Ad a.

Zelfstandigheid wordt niet tegengeworpen indien de Amv ten tijde van de beslissing jonger is dan zestien jaar. 
###Ad b.

Indien de vreemdeling ten tijde van de beslissing zestien jaar of ouder is, is van belang of uit overige omstandigheden, die in de persoon zelf zijn gelegen, aannemelijk is dat hij zich zelfstandig kan handhaven in het buitenland, gerelateerd aan de ter plaatse geldende normen. Hiervan is sprake indien de betrokkene voor zijn komst naar Nederland voor zichzelf heeft gezorgd. Dit kan bijvoorbeeld blijken uit het feit dat de betrokkene in het land van herkomst of een ander land waar hij redelijkerwijs naar toe kan gaan werk had en/of op zichzelf woonde en niet aannemelijk is dat dit serieuze problemen heeft opgeleverd, noch dat serieuze problemen te verwachten waren. Het moet voorts gaan om werkzaamheden waarvan in redelijkheid mag worden verwacht dat een minderjarige die weer oppakt. Van minderjarigen die werkzaam waren in de prostitutie, als soldaat of strijder, of ten aanzien van wie sprake was van kinderarbeid, wordt niet verwacht dat zij deze werkzaamheden weer oppakken. Indien wordt geconstateerd dat aannemelijk is dat de Amv van zestien jaar of ouder zich zelfstandig kan handhaven en dus geen opvang behoeft, komt hij niet in aanmerking voor een verblijfsvergunning regulier onder de beperking ‘verblijf als alleenstaande minderjarige vreemdeling’.    
### 2.2.4  

####Adequate opvang

Indien aan de hand van B14/2.2.3 wordt geconstateerd dat de Amv opvang behoeft, is van belang of voor hem adequate opvang voorhanden is in het land van herkomst of in een ander land waar hij redelijkerwijze naar toe kan gaan. Onder adequate opvang wordt verstaan iedere opvang (ongeacht de vorm) waarvan de omstandigheden niet wezenlijk verschillen van de omstandigheden waaronder opvang wordt geboden aan leeftijdsgenoten die zich in een vergelijkbare positie als de betrokkene bevinden. Dit kan bestaan uit opvang door ouders, familieleden, vrienden, buren, stam-, clan- of dorpsgenoten. Het bestaan van adequate opvang wordt in ieder geval aangenomen indien: 

a. in het betreffende land een familielid tot in de vierde graad aanwezig is;  

b. in het betreffende land de echtgeno(o)t(e) in een niet-erkend traditioneel huwelijk aanwezig is;  

c. uit feiten en omstandigheden naar voren komt dat een familielid, anders dan hiervoor bedoeld, of een meerderjarige, niet zijnde een familielid, adequate opvang kan bieden;  

d. in een individueel geval opvang in een (particuliere) opvanginstelling voorhanden is en deze opvang naar lokale omstandigheden als aanvaardbaar wordt beschouwd;  

e. in het landgebonden asielbeleid (zie [C24](../../../../../circulaire/vreemdelingencirculaire/2000/(c)/BWBR0012288/README.md)) is vastgelegd dat algemene opvangvoorzieningen beschikbaar en toereikend zijn;  

f. in het landgebonden asielbeleid (zie [C24](../../../../../circulaire/vreemdelingencirculaire/2000/(c)/BWBR0012288/README.md)) is vastgelegd dat de autoriteiten zorg dragen voor de opvang en dat de opvangvoorzieningen adequaat zijn.   
###Ad c.

Hiervan is onder meer sprake als de meerderjarige de minderjarige al eerder begeleidde of verzorgde op meer dan incidentele basis. 
###Ad e.

Indien in het landgebonden asielbeleid is vastgelegd dat algemene opvangvoorzieningen beschikbaar en toereikend zijn, mag ervan worden uitgegaan dat er adequate opvang is. Daadwerkelijke plaatsing behoeft ten tijde van de beschikking niet te zijn geregeld. 
###Ad f.

Indien in het landgebonden asielbeleid is vastgelegd dat de autoriteiten zorgdragen voor de opvang en dat de opvangvoorzieningen adequaat zijn, behoeft geen onderzoek naar een concrete opvangplaats in een opvanginstelling te worden gedaan. In al deze gevallen wordt verwacht dat de betrokkenen vertrekken naar het land van herkomst of naar een ander land waar zij redelijkerwijs naar toe kunnen gaan.     
### 2.3  

####Afwijzingsgronden

### 2.3.1  

####De bepalingen van [artikel 16 Vw](../../../../../wet/vreemdelingenwet/2000/BWBR0011823/README.md)

De afwijzingsgronden van [artikel 16, eerste lid, onder d en e, Vw](../../../../../wet/vreemdelingenwet/2000/BWBR0011823/README.md), zijn van toepassing (zie [artikel 3.56, tweede lid, Vb](../../../../../AMvB/vreemdelingenbesluit/2000/BWBR0011825/README.md), [artikel 3.79 Vb](../../../../../AMvB/vreemdelingenbesluit/2000/BWBR0011825/README.md), en B1/4.4 en B1/4.5).    
### 2.3.2  

####Frustreren van het onderzoek naar adequate opvang

Amv’s, die tijdens de procedure een mogelijk onderzoek naar opvangmogelijkheden in het land van herkomst of een ander land (zie B14/2.4.4) frustreren, komen niet in aanmerking voor een verblijfsvergunning regulier onder de beperking ‘verblijf als alleenstaande minderjarige vreemdeling’. Hiervan is sprake als de betrokkene – ook los van de context van het totale asielrelaas – ongeloofwaardige en tegenstrijdige verklaringen aflegt of indien hij vage, summiere verklaringen aflegt en zaken verzwijgt omtrent identiteit, nationaliteit of opvang. Bij het beoordelen of van het vorenstaande sprake is, wordt rekening gehouden met druk, traumata, de geestelijke ontwikkeling en de leeftijd van betrokkene. Van een kind kan immers niet altijd dezelfde mate van volledigheid en gedetailleerdheid worden verwacht als van een volwassene. Ook indien de aanvraag om een verblijfsvergunning asiel is afgewezen op grond van [artikel 31, tweede lid, onder f, Vw](../../../../../wet/vreemdelingenwet/2000/BWBR0011823/README.md) en het relaas mede op grond daarvan als ongeloofwaardig moet worden beschouwd, kan dit leiden tot de conclusie dat de betrokkene het onderzoek frustreert. Het bovenstaande kan ook worden tegengeworpen als de betrokkene jonger is dan vijftien jaar.     
### 2.4  

####Procedurele bepalingen

### 2.4.1  

####Ambtshalve toets

De verblijfsvergunning wordt niet verleend op aanvraag. De verblijfsvergunning op grond van dit beleid kan alleen ambtshalve worden verleend op grond van [artikel 3.6 Vb](../../../../../AMvB/vreemdelingenbesluit/2000/BWBR0011825/README.md) (zie [C14/6](../../../../../circulaire/vreemdelingencirculaire/2000/(c)/BWBR0012288/README.md)): 

a. ambtshalve in het kader van een asielprocedure, nadat is geconstateerd dat de aanvraag om verlening van een verblijfsvergunning asiel voor bepaalde of onbepaalde tijd wordt afgewezen;  

b. ambtshalve in het kader van een procedure waarbij is besloten dat een verblijfsvergunning asiel voor bepaalde of onbepaalde tijd wordt ingetrokken.      
### 2.4.2  

####Toetsing ex nunc

De toetsing aan het bijzondere beleid inzake Amv is ex nunc. Van belang is dus niet de situatie op het moment van het indienen van de asielaanvraag, maar die op het moment van het ambtshalve beslissen.    
### 2.4.3  

####Leeftijdsonderzoek

Indien getwijfeld wordt aan de leeftijd van de betrokken asielzoeker en deze zijn gestelde leeftijd niet met documenten heeft kunnen aantonen, kan de asielzoeker een leeftijdsonderzoek aanvragen. De procedure en de bepalingen inzake het leeftijdsonderzoek worden nader uitgewerkt in [C11/3.4](../../../../../circulaire/vreemdelingencirculaire/2000/(c)/BWBR0012288/README.md) en [C14/6.1](../../../../../circulaire/vreemdelingencirculaire/2000/(c)/BWBR0012288/README.md).   
### 2.4.3.1  

####Herhaald leeftijdsonderzoek

Het is mogelijk dat het leeftijdsonderzoek niet met voldoende zekerheid tot een conclusie omtrent de minderjarigheid kan leiden. In deze gevallen kan de betrokkene na verloop van tijd (dit kan zijn binnen één à twee jaar) opnieuw worden opgeroepen voor een leeftijdsonderzoek om te bezien of de botontwikkeling inmiddels zodanig is, dat een voldoende zekere conclusie (met terugwerkende kracht) mogelijk is over de vraag of de vreemdeling meerder- of minderjarig is. Het belang van het herhaald leeftijdsonderzoek is erin gelegen dat zoveel mogelijk dient te worden tegengegaan dat vreemdelingen ten onrechte in het bezit zijn of worden gesteld van een verblijfsvergunning voor verblijf als Amv, of anderszins ten onrechte een behandeling als minderjarige krijgen, terwijl zij feitelijk meerderjarig zijn. Hierbij moet in aanmerking worden genomen dat bij een volledig uitgerijpt sleutelbeen een minimumleeftijd van twintig jaar wordt gehanteerd. Als deze conclusie bij een herhaald onderzoek wordt getrokken, zal dat vaak betekenen dat de vreemdeling al bij de eerste verlening van de vergunning voor verblijf als Amv meerderjarig was en de vergunning dus ten onrechte heeft verkregen. Het herhaald leeftijdsonderzoek is in dit kader dus een belangrijke aanvulling op het eerste leeftijdsonderzoek. Indien uit het resultaat van het herhaald leeftijdsonderzoek volgt dat de vreemdeling onjuiste gegevens heeft verstrekt teneinde op oneigenlijke gronden in het bezit te worden gesteld van een verblijfsvergunning, bijvoorbeeld als blijkt dat hij tijdens de oorspronkelijke aanvraagprocedure al meerderjarig moet zijn geweest, kan de vreemdeling op grond van [artikel 59 Vw](../../../../../wet/vreemdelingenwet/2000/BWBR0011823/README.md) in bewaring worden gesteld. Zolang in de periode tussen de beide leeftijdsonderzoeken geen uitsluitsel bestaat over de juiste leeftijd, krijgt de vreemdeling op dit punt het voordeel van de twijfel in de verdere procedure en wordt de oorspronkelijk opgegeven geboortedatum aangehouden. Dit is echter niet van toepassing indien de vreemdeling op belangrijke punten vage, summiere, tegenstrijdige of ongeloofwaardige verklaringen aflegt. Indien de vreemdeling niet vooraf toestemming heeft gegeven voor een herhaald leeftijdsonderzoek (door middel van een toestemmingsverklaring in het verzoek om een leeftijdsonderzoek of anderszins), kan hij in het kader van een aanvraag om verlenging van de verblijfsvergunning voor verblijf als amv, dan wel om verlening van een verblijfsvergunning voor voortgezet verblijf, opnieuw in de gelegenheid worden gesteld om een verzoek in te dienen voor een leeftijdsonderzoek.     
### 2.4.4  

####Onderzoek in het buitenland naar adequate opvang

Indien uit feiten en omstandigheden niet aannemelijk is dat de Amv zich zelfstandig staande zal kunnen houden, kan onderzoek door het Ministerie van BuZa geïndiceerd zijn indien in het land van herkomst of in een ander land waar de vreemdeling redelijkerwijs naar toe kan gaan, geen adequate opvang, bijvoorbeeld in de vorm van opvangtehuizen, bekend is. Onderzoek is in beginsel niet noodzakelijk indien de vreemdeling zelf verklaart dat adequate opvang aanwezig is, en daarbij voldoende geloofwaardige informatie geeft waaruit blijkt hoe de adequate opvang bij terugkeer bereikt kan worden, zoals adresgegevens. Indien de informatie niet voldoende geloofwaardig is, gezien de leeftijd of de ontwikkeling van de minderjarige, kan onderzoek wel geïndiceerd zijn ter aanvulling of verificatie van de overgelegde gegevens.    
### 2.4.5  

####Aard van het verblijfsrecht

De verblijfsvergunning regulier onder een beperking verband houdend met verblijf als Amv betreft een tijdelijk verblijfsrecht, als bedoeld in [artikel 3.5 Vb](../../../../../AMvB/vreemdelingenbesluit/2000/BWBR0011825/README.md).     
### 2.5  

####De verlening van de verblijfsvergunning

### 2.5.1  

####Beperking en arbeidsmarktaantekening

De verblijfsvergunning wordt verleend onder de beperking: ‘verblijf als alleenstaande minderjarige vreemdeling’. De arbeidsmarktaantekening luidt: ‘arbeid uitsluitend toegestaan indien werkgever beschikt over TWV’. Het CWI zal alleen een TWV afgeven indien de arbeidsperiode binnen een tijdbestek van 52 weken niet meer dan in totaal 24 weken bedraagt.    
### 2.5.2  

####Ingangsdatum van de verblijfsvergunning

De ingangsdatum is de dag waarop de vreemdeling voor het eerst aan de voorwaarden voldoet, maar valt niet voor de datum waarop de asielaanvraag is ingediend en ondertekend. Indien de verlening plaatsvindt naar aanleiding van het intrekken van een verblijfsvergunning asiel, ligt de ingangsdatum niet voor de datum van de intrekking van de verblijfsvergunning asiel.    
### 2.5.3  

####Geldigheidsduur van de verblijfsvergunning

De verblijfsvergunning wordt verleend voor een jaar, maar ten hoogste tot de dag waarop de vreemdeling meerderjarig wordt.    
### 2.5.4  

####Herhaald onderzoek naar adequate opvang

In iedere individuele zaak dient beoordeeld te worden of een herhaald onderzoek in het buitenland naar adequate opvang aangewezen is. Dit is ten eerste afhankelijk van de onderzoeksmogelijkheden in het betreffende land. Een herhaald onderzoek is voorts eerder aangewezen naarmate de vreemdeling jonger is. Een herhaald onderzoek wordt niet aangevraagd indien de vreemdeling bij ontvangst van het onderzoeksresultaat naar verwachting zeventien en een half jaar of ouder is. Daarnaast is herhaald onderzoek eerder aangewezen bij landen waarvoor weinig aannemelijk is (gegeven de sociale structuur van de samenleving) dat een minderjarige geen opvang heeft bij familie of instellingen. Herhaald onderzoek is in elk geval aangewezen indien: 

– in een eerder ambtsbericht is aangegeven dat niet bekend is of voor de betrokken vreemdeling adequate opvang aanwezig is en dat nader onderzoek tot resultaten zou kunnen leiden;  

– de rechter de aanwezigheid van adequate opvang niet voldoende aannemelijk vindt omdat nader onderzoek nodig is.       
### 2.6  

####Verlenging van de geldigheidsduur van de verblijfsvergunning

### 2.6.1  

####Gronden voor verlenging

Verlenging van de geldigheidsduur van de verblijfsvergunning vindt alleen plaats indien de betrokken vreemdeling nog voldoet aan de voorwaarden voor verlening van de verblijfsvergunning zoals omschreven in B14/2.2.    
### 2.6.2  

####Ontbreken geldig document voor grensoverschrijding

De verlengingsaanvraag wordt conform B1/5.3.4 in beginsel niet afgewezen wegens het enkele ontbreken van een geldig document voor grensoverschrijding.    
### 2.6.3  

####Gronden voor afwijzing van de aanvraag tot verlenging

De aanvraag tot verlenging van de geldigheidsduur van een verblijfsvergunning regulier onder een beperking die verband houdt met verblijf als Amv kan worden afgewezen, indien: 

– de vreemdeling een gevaar vormt voor de openbare orde of de nationale veiligheid (zie [artikel 18, eerste lid, onder e, Vw](../../../../../wet/vreemdelingenwet/2000/BWBR0011823/README.md));  

– niet wordt voldaan aan de beperking waaronder de vergunning is verleend of een voorschrift dat aan de vergunning is verbonden (zie [artikel 18, eerste lid, onder f, Vw](../../../../../wet/vreemdelingenwet/2000/BWBR0011823/README.md)).   Het kan hier gaan om de volgende gevallen: 

– indien achteraf blijkt dat de vreemdeling ten tijde van de aanvraag meerderjarig was;  

– indien de vreemdeling meerderjarig is;  

– indien gedurende de looptijd blijkt dat in Nederland een of beide meerderjarige ouder(s) of een eventuele in het buitenland reeds toegewezen voogd van de minderjarige vreemdeling zich reeds in Nederland bevind(t)(en);  

– indien gedurende de looptijd van de vergunning nieuwe informatie beschikbaar komt, waaruit zou blijken dat er opvangmogelijkheden bestaan in het land van herkomst of in ieder ander land waar de minderjarige vreemdeling redelijkerwijs naar toe kan gaan; óf  

– indien er anderszins sprake is van afwijzingsgronden.      
### 2.6.4  

####Geldigheidsduur van de verblijfsvergunning

De geldigheidsduur kan twee maal worden verlengd met een jaar, maar ten hoogste tot de dag waarop de vreemdeling meerderjarig wordt.    
### 2.6.5  

####Het bescheid rechtmatig verblijf

Amv’s die in afwachting zijn van een beslissing op de aanvraag verlenging van de geldigheidsduur van een verblijfsvergunning regulier onder een beperking die verband houdt met verblijf als Amv worden in het bezit gesteld van het verblijfsdocument conform [bijlage 7f2 VV](../../../../../ministeriele-regeling/voorschrift/vreemdelingen/2000/BWBR0012002/README.md) (W2-document), voor zover zij niet reeds in het bezit zijn van een geldig document voor grensoverschrijding.     
### 2.7  

####Intrekken van de verblijfsvergunning

Op grond van [artikel 19 Vw](../../../../../wet/vreemdelingenwet/2000/BWBR0011823/README.md) kan de vergunning worden ingetrokken om redenen genoemd in B14/2.6.3 (gronden voor afwijzing van de verlenging).    
### 2.8  

####De zelfstandige verblijfsvergunning voor voortgezet verblijf

De voorwaarden voor verlening van een zelfstandige verblijfsvergunning regulier onder de beperking ‘voortgezet verblijf’, als bedoeld in de [artikelen 3.51](../../../../../AMvB/vreemdelingenbesluit/2000/BWBR0011825/README.md) en [3.52 Vb](../../../../../AMvB/vreemdelingenbesluit/2000/BWBR0011825/README.md), zijn uitgewerkt in B16/3.3.    
### 2.9  

####De verblijfsvergunning voor onbepaalde tijd

Indien de vreemdeling op het moment van het indienen van de aanvraag óf het moment van beslissen op de aanvraag in het bezit is van een verblijfsvergunning regulier voor verblijf als Amv, zijnde een verblijfsrecht van tijdelijke aard, dan komt hij ingevolge het bepaalde in [artikel 21, eerste lid, onder f, Vw](../../../../../wet/vreemdelingenwet/2000/BWBR0011823/README.md), niet in aanmerking voor een verblijfsvergunning regulier voor onbepaalde tijd. De voorwaarden voor verlening van een verblijfsvergunning regulier voor onbepaalde tijd zijn uitgewerkt in B1/6.    
### 2.10  

####Overgangsrecht

### 2.10.1  

####Toepasselijkheid van het beleid

Op 4 januari 2001 heeft een wijziging plaatsgehad van het beleid inzake Amv’s. In de gevallen waarin de aanvraag om toelating als vluchteling is ingediend vóór 4 januari 2001, is het beleid van toepassing zoals dat gold vóór 4 januari 2001. Dit beleid is beschreven in B7/13 van de Vc (oud) en de Tussentijdse berichten vreemdelingencirculaire 1996/1, 2000/6 en 2000/7. In de gevallen waarin de aanvraag om toelating als vluchteling is ingediend in de periode van 4 januari 2001 tot en met 31 maart 2001, is het beleid van toepassing zoals beschreven in Tussentijds bericht vreemdelingencirculaire 2000/30. In de gevallen waarin op of na 1 april 2001 een aanvraag om een verblijfsvergunning asiel voor bepaalde tijd is ingediend, is het beleid van toepassing zoals beschreven in de Vc.    
### 2.10.2  

####Bijzonder overgangsrecht voor achttienjarigen

In [artikel 9.4 Vb](../../../../../AMvB/vreemdelingenbesluit/2000/BWBR0011825/README.md) is een overgangsregeling getroffen voor vreemdelingen die een asielaanvraag hebben ingediend onder het oude beleid inzake Amv’s en die inmiddels achttien jaar oud zijn. Deze vreemdelingen kunnen onder bepaalde voorwaarden in aanmerking komen voor een zelfstandige verblijfsvergunning regulier onder de beperking ‘voortgezet verblijf’ (zie B16/3.3.3).    
### 2.10.3  

####Overgangsrecht voor begeleide minderjarigen

### 2.10.3.1  

####Inleiding

Op 20 juli 2004 is in een brief aan de Voorzitter van de Tweede Kamer meegedeeld dat het beleid inzake begeleide minderjarige vreemdelingen is gewijzigd. Amv’s, die worden begeleid of verzorgd door een meerderjarige anders dan hun ouder(s) of in het buitenland aangewezen voogd, worden niet langer als ‘begeleid’ aangemerkt. Vreemdelingen aan wie eerder een verblijfsvergunning voor verblijf als Amv is geweigerd omdat zij begeleid werden, kunnen conform bovengenoemde brief een nieuwe asielaanvraag indienen. [C10/2.5](../../../../../circulaire/vreemdelingencirculaire/2000/(c)/BWBR0012288/README.md) is hierbij van toepassing. Deze aanvraag geeft recht op opvang gedurende de asielprocedure. Voor wat betreft de ambtshalve toets geldt het nieuwe beleid als novum. Op grond van het [Vb](../../../../../AMvB/vreemdelingenbesluit/2000/BWBR0011825/README.md) moet in de afhandeling onderscheid worden gemaakt naar vreemdelingen die nog minderjarig zijn en vreemdelingen die inmiddels meerderjarig zijn geworden. In de volgende subparagrafen wordt de toetsing beschreven. Het hier beschreven bijzonder overgangsbeleid voor begeleide minderjarigen is alleen van toepassing op nog openstaande procedures waarin de asielaanvraag is ingediend vóór 1 september 2005.    
### 2.10.3.2  

####Uitgeprocedeerde minderjarigen

Indien een nog minderjarige vreemdeling, aan wie eerder een verblijfsvergunning regulier voor bepaalde tijd op grond van het beleid inzake Amv’s is geweigerd omdat hij niet alleenstaand was, een nieuwe asielaanvraag indient, geldt het nieuwe beleid als novum voor wat betreft de ambtshalve toets. In dat geval wordt getoetst aan het huidige geldende beleid. Indien wordt geconcludeerd dat de vreemdeling als gevolg van de gewijzigde definitie van het begrip ‘alleenstaand’ in aanmerking komt voor een verblijfsvergunning regulier op grond van het beleid inzake Amv’s wordt de vergunning verleend. De ingangsdatum van deze vergunning kan op grond van [artikel 44, tweede lid, Vw](../../../../../wet/vreemdelingenwet/2000/BWBR0011823/README.md) niet liggen vóór datum van de (nieuwe) aanvraag. Dit kan leiden tot ongewenste gevolgen. Zo kan het voorkomen dat de vreemdeling, indien hij in de eerste procedure in het bezit zou zijn gesteld van deze verblijfsvergunning, in aanmerking zou kunnen komen voor een verblijfsvergunning onder de beperking ‘voortgezet verblijf’, terwijl die mogelijkheid er naar aanleiding van de tweede aanvraag niet meer is, omdat betrokkene op zijn achttiende verjaardag nog geen drie jaar in het bezit zal zijn van bedoelde vergunning. Teneinde het vorengenoemde ongewenste effect te voorkomen is een voorziening getroffen voor die vreemdelingen die voor hun achttiende verjaardag een tweede aanvraag indienen. Onder bepaalde voorwaarden kunnen ook zij in aanmerking komen voor een zelfstandige verblijfsvergunning regulier onder de beperking ‘voortgezet verblijf’ (zie B16).    
### 2.10.3.3  

####Uitgeprocedeerde meerderjarigen

De overgangsregeling van B16 kan niet van toepassing zijn op personen die op het moment van aanvraag inmiddels meerderjarig zijn geworden. Het is immers niet mogelijk een verblijfsvergunning op grond van het beleid inzake Amv’s te verlenen aan een meerderjarige en het is niet mogelijk een verblijfsvergunning onder de beperking ‘voortgezet verblijf’ te verlenen aan een vreemdeling die niet reeds in het bezit is van een verblijfsvergunning. Om dit te ondervangen is op grond van [artikel 3.6, tweede lid, Vb](../../../../../AMvB/vreemdelingenbesluit/2000/BWBR0011825/README.md) een nieuw [artikel 3.17a](../../../../../ministeriele-regeling/voorschrift/vreemdelingen/2000/BWBR0012002/README.md) gevoegd in het [VV](../../../../../ministeriele-regeling/voorschrift/vreemdelingen/2000/BWBR0012002/README.md). Hierdoor is het mogelijk geworden om ambtshalve, in het kader van een asielaanvraag, een verblijfsvergunning te verlenen onder de beperking ‘verblijf als meerderjarige ex-bama’. De verblijfsvergunning onder deze beperking kan worden verleend aan vreemdelingen aan wie in het verleden een verblijfsvergunning regulier voor bepaalde tijd op grond van het beleid inzake Amv’s is geweigerd op grond van het feit dat zij niet alleenstaand waren en die inmiddels meerderjarig zijn. Hierbij gelden de volgende (cumulatieve) voorwaarden: 

– de eerdere asielaanvraag van betrokkene dateert van op of na 4 januari 2001 (ingangsdatum huidige beleid inzake Amv’s en het per 20 juli 2004 afgeschafte beleid inzake begeleide minderjarige vreemdelingen);  

– aan betrokkene is in de eerste procedure een verblijfsvergunning op grond van het beleid inzake Amv’s geweigerd omdat betrokkene werd aangemerkt als een begeleide minderjarige vreemdeling;  

– als de beslissing in de eerste procedure volgens de nieuwe inzichten was genomen, was betrokkene in aanmerking gekomen voor bedoelde verblijfsvergunning (ex-tunctoetsing naar het moment van de eerste beschikking);  

– als de beslissing in de eerste procedure volgens de nieuwe inzichten was genomen, dan zou betrokkene op grond van zijn verblijfsvergunning uiteindelijk in aanmerking zijn gekomen voor een verblijfsvergunning onder de beperking ‘voortgezet verblijf’.   
###Vrijstelling mvv-vereiste

Deze categorie is vrijgesteld van het vereiste om in het bezit te zijn van een geldige mvv.  *Ontbreken geldig document voor grensoverschrijding*  In afwijking van B1/4.2 wordt de aanvraag niet afgewezen op de enkele grond dat de vreemdeling niet beschikt over een geldig document voor grensoverschrijding 
###Beperking en arbeidsmarktaantekening

De verblijfsvergunning wordt verleend onder de beperking ‘verblijf als meerderjarige ex-bama’. De arbeidsmarktaantekening luidt: ‘arbeid uitsluitend toegestaan indien werkgever beschikt over TWV’. 
###Ingangsdatum

De ingangsdatum is de dag waarop de asielaanvraag in de lopende procedure is ingediend. 
###Geldigheidsduur

De verblijfsvergunning wordt verleend voor één jaar. 
###Verlenging of wijziging beperking

De verblijfsvergunning onder de beperking ‘verblijf als meerderjarige ex-bama’ kan ten tijde van de eerste verlenging, indien de houder hiertoe een aanvraag indient, worden gewijzigd in een verblijfsvergunning onder de beperking ‘voortgezet verblijf’ op grond van [artikel 3.52 Vb](../../../../../AMvB/vreemdelingenbesluit/2000/BWBR0011825/README.md). De geldigheidsduur is dan vijf jaar (zie B16).       
### 3  

####Vreemdelingen die buiten hun schuld niet kunnen vertrekken

### 3.1  

####Algemeen

Uitgangspunt van het terugkeerbeleid is, dat in beginsel alle vreemdelingen kunnen terugkeren naar hun land van herkomst. Er is op dit moment geen land bekend dat de volkenrechtelijke verplichting, om eigen onderdanen terug te nemen, niet naleeft. Desalniettemin kunnen zich bijzondere situaties voordoen waarin een vreemdeling buiten zijn schuld niet uit Nederland kan vertrekken omdat hij de benodigde reisdocumenten niet kan bemachtigen, terwijl er geen twijfel bestaat omtrent de door hem verstrekte gegevens over zijn identiteit en nationaliteit. Hiervan kan bijvoorbeeld sprake zijn als de vreemdeling staatloos is en hij geen wedertoelating kan verkrijgen tot het land waar hij eerder zijn gewone verblijfplaats (‘former habitual residence’) had. In deze gevallen kan de vreemdeling in aanmerking komen voor een verblijfsvergunning op grond van dit beleid.    
### 3.2  

####Voorwaarden voor de verblijfsvergunning

Het begrip ‘buiten hun schuld’ dient hier te worden opgevat als een objectief criterium, hetgeen betekent dat de vreemdeling aan de hand van objectief toetsbare bescheiden moet kunnen aantonen dat de betrokken autoriteiten van het land van herkomst of van het land alwaar de persoon verblijf heeft (gehad), geen toestemming zullen verlenen aan zijn terugkeer. Veelal gaat het hierbij om het verkrijgen van (vervangende) reisdocumenten waarmee de vreemdeling naar het betreffende land kan reizen en op grond waarvan hij bovendien in beginsel toegang zal krijgen tot het betreffende land. Bij de pogingen om de vereiste medewerking van de betreffende autoriteiten te krijgen, alsmede om in het bezit te komen van de benodigde (vervangende) reisdocumenten, heeft de vreemdeling een eigen verantwoordelijkheid.  Om in aanmerking te komen voor een verblijfsvergunning op grond van het hier beschreven bijzondere beleid, dient de vreemdeling zich te wenden tot de vertegenwoordiging van zijn land van herkomst en eventuele landen van eerder verblijf. De vreemdeling komt in aanmerking voor verblijf als cumulatief aan de volgende voorwaarden wordt voldaan: 

1. de vreemdeling heeft zelfstandig geprobeerd zijn vertrek te realiseren. Hij heeft zich aantoonbaar gewend tot de vertegenwoordiging van het land of de landen waarvan hij de nationaliteit heeft, dan wel tot het land of de landen waar hij als staatloze vreemdeling eerder zijn gewone verblijfplaats had, en/of tot andere landen waarvan op basis van het geheel van feiten en omstandigheden kan worden aangenomen dat de vreemdeling aldaar de toegang zal worden verleend; en  

2. hij heeft zich gewend tot de IOM voor facilitering van zijn vertrek en deze organisatie heeft aangegeven dat zij niet in staat is het vertrek van de vreemdeling te realiseren vanwege het feit dat de vreemdeling stelt niet te kunnen beschikken over reisdocumenten; en  

3. hij heeft verzocht om bemiddeling van de DT&V bij het verkrijgen van de benodigde documenten van de autoriteiten van het land waar hij naar toe kan gaan, welke bemiddeling niet het gewenste resultaat heeft gehad; en  

4. er is sprake van een samenhangend geheel van feiten en omstandigheden op grond waarvan kan worden vastgesteld dat betrokkene buiten zijn schuld Nederland niet kan verlaten. Het dient daarbij te gaan om objectieve, verifieerbare feiten en omstandigheden die zien op de persoon van betrokkene en die in de eerste plaats zijn onderbouwd met bescheiden; en  

5. hij verblijft zonder verblijfstitel in Nederland, en voldoet niet aan andere voorwaarden voor een verblijfsvergunning.    
###Ad 1.

Van de vreemdeling wordt verwacht dat hij: 

* zich wendt tot de autoriteiten van het land van herkomst en dat hij ter vaststelling van zijn identiteit en nationaliteit de juiste gegevens verstrekt;  

* tracht op andere wijze in het bezit te komen van documenten om zijn identiteit en nationaliteit aan te tonen waarmee hij vervangende reisdocumenten kan verkrijgen, teneinde Nederland te kunnen verlaten, bij voorbeeld door het aanschrijven van familieleden in het land van herkomst;  

* vertrekt naar een derde land, indien op basis van het geheel aan feiten en omstandigheden kan worden aangenomen dat de vreemdeling aldaar de toegang zal worden verleend.   
###Ad 3.

Vereist is dat de vreemdeling om bemiddeling van de DT&V heeft gevraagd. De DT&V zal door middel van een ambtsbericht aangeven aan de IND of al dan niet sprake is van buitenschuld. 
###Ad 4.

Hierbij moet gedacht worden aan een verklaring van de ambassade waarin staat dat betrokkene niet in het bezit zal worden gesteld van een vervangend reisdocument, hoewel er niet getwijfeld wordt aan de door betrokkene opgegeven identiteit en nationaliteit. Ook kan gedacht worden aan een ambtsbericht van de DT&V aan de IND waaruit blijkt dat de betreffende ambassade weigert een (vervangend) reisdocument te verstrekken hoewel de nationaliteit en identiteit niet worden betwist.  Verschillende landen van herkomst en/of nationaliteiten binnen één gezin Indien de leden van één gezin verschillende nationaliteiten hebben en/of afkomstig zijn uit verschillende landen van herkomst, dienen zij de bovenstaande stappen te ondernemen om terugkeer voor het gehele gezin naar één land te bewerkstelligen. De pogingen dienen ten aanzien van alle landen waarvan op basis van het geheel aan feiten en omstandigheden kan worden aangenomen dat het gezin aldaar de toegang zal worden verleend te worden ondernomen.   Indien objectief is vastgesteld dat gezinsleden buiten hun schuld niet naar één en hetzelfde land kunnen terugkeren, kunnen de leden van dat gezin alsnog in aanmerking komen voor een verblijfsvergunning op grond van dit beleid. In dit verband wordt onder een ‘gezin’ verstaan: 

1. (huwelijks)partners die feitelijk een gezin vormen;  

2. (één) ouder(s) met één of meer minderjarige kinderen die feitelijk een gezin vormen;  

3. (één) ouder(s) met één of meer meerderjarige kinderen die zodanig afhankelijk zijn van hun ouder(s) dat feitelijk sprake is van een gezin.     Voorwaarde is dat het gezinsverband al bestond vóórdat de leden Nederland binnenreisden.    
### 3.2.1  

####Inleiding

### 3.2.2  

####Categorieën vreemdelingen die onder het beleid vallen

Er zijn drie categorieën vreemdelingen die in aanmerking kunnen komen voor een verblijfsvergunning op grond van het beleid ten aanzien van vreemdelingen die buiten hun schuld niet uit Nederland kunnen vertrekken. Deze categorieën worden hierna uitgewerkt.   
### 3.2.2.1  

####Vreemdelingen die vruchteloos gepoogd hebben te vertrekken

### 3.2.2.2  

####Uitgeprocedeerde Amv’s

Een uitgeprocedeerde Amv kan in aanmerking komen voor een verblijfsvergunning op grond van het beleid ten aanzien van vreemdelingen die buiten hun schuld niet uit Nederland kunnen vertrekken, indien: 

– de vreemdeling, na een in rechte onaantastbaar geworden beslissing op zijn laatste verblijfsprocedure omtrent verblijf als Amv, drie jaar of langer aaneengesloten en verwijderbaar in Nederland heeft verbleven;  

– zijn vertrek uit Nederland in die periode van drie jaar of langer niet is bewerkstelligd;  

– de vreemdeling, na het verlopen van die periode van drie jaar, de leeftijd van achttien jaar nog niet heeft bereikt; en  

– de vreemdeling voldoende heeft meegewerkt aan het onderzoek dat ter fine van zijn terugkeer verricht is naar adequate opvang in zijn land van herkomst of derde land.    Van de Amv wordt verwacht dat de Amv voldoende heeft gewerkt aan de vaststelling van zijn identiteit en nationaliteit in het kader van de aanvraag van een vervangend reisdocument. Indien de vreemdeling heeft geweigerd mee te werken aan een leeftijdsonderzoek, of bij medewerking hieraan meerderjarig is gebleken, komt hij niet in aanmerking voor hierbedoelde verblijfsvergunning.     
### 3.2.2.3  

####Vreemdelingen die om medische redenen niet kunnen vertrekken

Voor een verblijfsvergunning op grond van het beleid ten aanzien van vreemdelingen die buiten hun schuld niet uit Nederland kunnen vertrekken komen tevens in aanmerking vreemdelingen op wie de rechtsplicht rust Nederland te verlaten, maar bij wie door het BMA is vastgesteld dat zij vanwege hun gezondheidstoestand blijvend niet kunnen reizen. Hieronder vallen tevens vreemdelingen bij wie door het BMA voorgeschreven fysieke overdracht aan een medische instelling dan wel behandelaar in het land van herkomst in aansluiting op de reis blijvend niet kan plaatsvinden, zodat zij vanwege hun gezondheidstoestand niet kunnen reizen.  Met een fysieke overdracht aan een medische instelling dan wel behandelaar in aansluiting op de reis wordt bedoeld dat een medische behandeling direct na aankomst gecontinueerd moet worden. Duidelijk moet zijn dat de vreemdeling en de betrokken instanties alle inspanningen hebben verricht om het vertrek uit Nederland te realiseren en gebleken is dat de voorgeschreven fysieke overdracht niet te realiseren is. De conclusie of alle inspanningen zijn verricht, is afhankelijk van de specifieke feiten en omstandigheden van het geval. Van de vreemdeling mag, voor zover medisch gezien mogelijk, een coöperatieve houding worden verwacht, in die zin dat hij het vertrek niet door zijn eigen handelen of nalaten frustreert. De vreemdeling dient alle medewerking te verlenen bij de aanvraag van een vervangend reisdocument, indien hij niet in het bezit is van documenten op grond waarvan de terugkeer mogelijk is.      
### 3.2.3  

####Vrijstelling mvv

Indien de vreemdeling voldoet aan de voorwaarden voor verlening van een verblijfsvergunning, wordt hij vrijgesteld van het vereiste in het bezit te zijn van een geldige mvv.    
### 3.2.4  

####Ontheffing van het paspoortvereiste

Indien de vreemdeling in aanmerking komt voor verblijf op grond van het hierboven beschreven beleid, wordt een verblijfsvergunning regulier voor bepaalde tijd verleend. Hij wordt daarbij ontheven van het paspoortvereiste.     
### 3.3  

####Afwijzingsgronden

De aanvraag kan ingevolge het bepaalde in [artikel 16 Vw](../../../../../wet/vreemdelingenwet/2000/BWBR0011823/README.md) worden afgewezen indien: 

– de vreemdeling een gevaar vormt voor de openbare orde en nationale veiligheid (zie [artikel 16, eerste lid, onder d, Vw](../../../../../wet/vreemdelingenwet/2000/BWBR0011823/README.md) en de [artikelen 3.77](../../../../../AMvB/vreemdelingenbesluit/2000/BWBR0011825/README.md) en [3.78 Vb](../../../../../AMvB/vreemdelingenbesluit/2000/BWBR0011825/README.md)); en/of  

– de vreemdeling niet bereid is een onderzoek naar of behandeling voor TBC te ondergaan of daaraan niet meewerkt. Het vorenstaande is uiteraard slechts vereist, voor zover de vreemdeling niet behoort tot één der categorieën die is vrijgesteld van het vereiste van het ondergaan van een TBC-onderzoek (zie [artikel 16, eerste lid, onder e, Vw](../../../../../wet/vreemdelingenwet/2000/BWBR0011823/README.md) en [artikel 3.79 Vb](../../../../../AMvB/vreemdelingenbesluit/2000/BWBR0011825/README.md)). Het bepaalde in B1/4.4 (openbare orde en nationale veiligheid) en B1/4.5 (medisch onderzoek: TBC) is van overeenkomstige toepassing.   Voorts kan de verblijfsvergunning geweigerd worden indien de vreemdeling een afwijzende beschikking op zijn asielaanvraag heeft ontvangen op grond van [artikel 31, tweede lid, onder f, Vw](../../../../../wet/vreemdelingenwet/2000/BWBR0011823/README.md) wegens het toerekenbaar ontbreken van documenten die betrekking hebben op identiteit en nationaliteit. Verder komt de vreemdeling niet in aanmerking voor een verblijfsvergunning indien hij: 

– zich heeft onttrokken aan het vreemdelingentoezicht, dat wil zeggen, als hij is vertrokken met onbekende bestemming;  

– op enig moment onjuiste gegevens heeft verstrekt (bij voorbeeld ten aanzien van identiteit en nationaliteit) teneinde te bewerkstellingen dat hij in vreemdelingrechtelijke zin in een gunstiger positie komt te verkeren dan waarin hij zonder deze onjuiste gegevens zou verkeren.      
### 3.4  

####Procedurele bepalingen

### 3.4.1  

####Inleiding

De verblijfsvergunning onder de beperking ‘verblijf als vreemdeling die buiten schuld niet uit Nederland kan vertrekken’ kan hetzij ambtshalve, hetzij op aanvraag worden verleend.    
### 3.4.2  

####Ambtshalve verlening

Indien tijdens de asielprocedure is gebleken dat een vreemdeling niet in aanmerking komt voor verlening van een verblijfsvergunning asiel, terwijl hij wel heeft aangetoond dat hij in aanmerking komt voor verblijf op grond van het beleid inzake vreemdelingen die buiten hun schuld niet uit Nederland kunnen vertrekken, wordt, behoudens contra-indicaties, de verblijfsvergunning regulier voor bepaalde tijd met de beperking ‘verblijf als vreemdeling die buiten zijn schuld niet uit Nederland kan vertrekken’ ambtshalve verleend. Zie [C14/6](../../../../../circulaire/vreemdelingencirculaire/2000/(c)/BWBR0012288/README.md) voor het toepassen van de ambtshalve toets tijdens de asielprocedure.    
### 3.4.3  

####De aanvraag

Indien de vreemdeling is uitgeprocedeerd, bijvoorbeeld omdat hij ten tijde van de asielprocedure niet kon aantonen dat hij in aanmerking kwam voor verblijf op grond van het beleid inzake vreemdelingen die buiten hun schuld niet uit Nederland kunnen vertrekken, maar inmiddels meent dat hij aan de voorwaarden voldoet, kan hij de verblijfsvergunning regulier aanvragen bij de IND (zie [artikel 3.33a VV](../../../../../ministeriele-regeling/voorschrift/vreemdelingen/2000/BWBR0012002/README.md) en B1).    
### 3.4.4  

####Leges

Voor de behandeling van de aanvraag is de vreemdeling leges verschuldigd. Dit lijdt echter uitzondering indien de vreemdeling door middel van een begeleidende brief door de Minister is uitgenodigd een verblijfsvergunning op grond van dit beleid aan te vragen. Dit kan zich voordoen in die gevallen waarin gedurende het terugkeertraject door de DT&V wordt geconstateerd dat, ondanks de bereidwilligheid van de vreemdeling om mee te werken aan de eigen terugkeer, het niet lukt om de benodigde reisdocumenten ten behoeve van de terugkeer te verkrijgen.    
### 3.4.5  

####Aard van het verblijfsrecht

De verblijfsvergunning regulier onder een beperking verband houdend met verblijf als vreemdeling die buiten zijn schuld niet uit Nederland kan vertrekken betreft een tijdelijk verblijfsrecht, als bedoeld in [artikel 3.5 Vb](../../../../../AMvB/vreemdelingenbesluit/2000/BWBR0011825/README.md).     
### 3.5  

####De verlening van de verblijfsvergunning

### 3.5.1  

####Beperking en arbeidsmarktaantekening

De verblijfsvergunning wordt verleend onder de beperking ‘verblijf als vreemdeling die buiten zijn schuld niet uit Nederland kan vertrekken’. De arbeidsmarktaantekening luidt: ‘arbeid uitsluitend toegestaan indien de werkgever beschikt over een TWV’.    
### 3.5.2  

####Ingangsdatum van de verblijfsvergunning

De verblijfsvergunning wordt verleend met ingang van de dag waarop de vreemdeling voor het eerst heeft voldaan aan de hierboven weergegeven voorwaarden voor verlening, maar niet eerder dan de datum waarop de (asiel)aanvraag is ingediend.    
### 3.5.3  

####Geldigheidsduur

De verblijfsvergunning wordt verleend voor de duur van een jaar.     
### 3.6  

####Gezinshereniging en -vorming

De bepalingen van B2 zijn van toepassing.   
### 3.6.1  

####Gezinshereniging en -vorming in geval van medische aspecten

De in Nederland verblijvende (huwelijks)partner alsmede het/ de tot het gezin behorende kind(eren) dat/ die afhankelijk is/ zijn van een vreemdeling aan wie in verband met medische gronden een verblijfsvergunning op grond van het buiten schuld beleid is verleend, respectievelijk de verzorgende ouder(s), kunnen in deze situatie met toepassing van [artikel 3.71, vierde lid, Vb](../../../../../AMvB/vreemdelingenbesluit/2000/BWBR0011825/README.md) worden vrijgesteld van het mvv-vereiste wanneer zij een verblijfsaanvraag indienen. In afwijking van het bepaalde in B1 wordt deze aanvraag niet afgewezen om de reden dat de hoofdpersoon niet duurzaam en zelfstandig beschikt over voldoende middelen van bestaan. Gelet op het bepaalde in [artikel 3.13 Vb](../../../../../AMvB/vreemdelingenbesluit/2000/BWBR0011825/README.md) kunnen deze gezinsleden in het bezit worden gesteld van een verblijfsvergunning regulier voor bepaalde tijd omdat van hen in redelijkheid niet kan worden verlangd dat zij terugkeren naar het land van herkomst. Om te verzekeren dat de gezinsleden slechts verblijf krijgen gedurende de periode dat er voor de hoofdpersoon sprake is van een situatie dat hij buiten zijn schuld Nederland niet kan verlaten, wordt aan hen een verblijfsvergunning verleend onder de beperking: ‘verblijf bij….(naam hoofdpersoon)’ met dezelfde geldigheidsduur als die van de hoofdpersoon. De arbeidsmarktaantekening luidt, voor zover het geen gemeenschapsonderdaan betreft: ‘arbeid uitsluitend toegestaan indien de werkgever beschikt over een TWV’. De bepalingen omtrent het voortgezet verblijf van B16/3.1 zijn op deze gezinsleden niet van toepassing gelet op het bijzondere karakter van het beleid inzake buiten schuld.     
### 3.7  

####Verlenging van de geldigheidsduur van de verblijfsvergunning

De geldigheidsduur kan tweemaal met een jaar worden verlengd, indien de vreemdeling nog voldoet aan de voorwaarden voor verlening.  Indien aan de vreemdeling de vergunning is verleend op het moment dat deze minderjarig was, vormt het enkele meerderjarig worden van de vreemdeling geen grond om te veronderstellen dat de vreemdeling niet langer voldoet aan de voorwaarden voor verlening.     
### 3.8  

####Intrekking en niet-verlenging van de verblijfsvergunning

Indien gedurende de looptijd van in totaal drie jaar nieuwe informatie beschikbaar komt, waaruit blijkt dat de vreemdeling zich redelijkerwijs alsnog kan begeven naar zijn land van herkomst of een ander land, dient tot intrekking of niet-verlenging van de geldigheidsduur van de verblijfsvergunning te worden overgegaan.    
### 3.9  

####De zelfstandige verblijfsvergunning voor voortgezet verblijf

De voorwaarden voor verlening van een zelfstandige verblijfsvergunning regulier onder de beperking ‘voortgezet verblijf’, als bedoeld in de [artikelen 3.51](../../../../../AMvB/vreemdelingenbesluit/2000/BWBR0011825/README.md) en [3.52 Vb](../../../../../AMvB/vreemdelingenbesluit/2000/BWBR0011825/README.md), zijn uitgewerkt in B16/3.1.4.1.     
### 4  

####Driejarenbeleid in de asielprocedure

### 4.1  

####Inleiding

Met ingang van 1 januari 2003 is het driejarenbeleid afgeschaft, onder handhaving van het bestaande beleid als overgangsrecht voor aanvragen die op dat moment drie jaar oud waren. Een aanspraak op het driejarenbeleid ontstaat pas op het moment dat de driejarentermijn is vol gemaakt. Aanvragen, ontvangen op 1 januari 2000 of latere datum, komen dus niet op grond van het driejarenbeleid in aanmerking voor inwilliging. Voor aanvragen, ontvangen vóór 1 januari 2000, blijft het driejarenbeleid wel gelden met dien verstande dat na 1 januari 2003 geen relevante tijd meer wordt opgebouwd. Het driejarenbeleid is een bijzonder beleid binnen het vreemdelingenbeleid. Het enkele tijdsverloop in een procedure omtrent een aanvraag tot het verlenen van een verblijfsvergunning voor bepaalde tijd asiel als bedoeld in artikel 28 Vw is geen reden om tot verblijfsaanvaarding over te gaan. Het driejarenbeleid heeft zich gevormd vanuit de volgende overweging: als gevolg van het tijdsverloop in een verblijfsrechtelijke procedure kan, onder omstandigheden, enerzijds bij de vreemdeling de gedachte opkomen dat de Minister in zijn verblijf in Nederland zal berusten en kan anderzijds de Minister in redelijkheid niet meer gebruikmaken van zijn bevoegdheid de vreemdeling verblijf te weigeren. Toetsing aan het driejarenbeleid komt pas aan de orde als de individuele situatie van de aanvrager geen aanleiding geeft om de gevraagde verblijfsvergunning te verlenen. De termijn van drie jaar wordt alleen aan de asielaanvraag gekoppeld. De lange duur van de procedure moet voornamelijk of uitsluitend terug te voeren zijn op effecten van bestuurlijk beleid, dat wil zeggen dat de vreemdeling niet of nauwelijks invloed heeft gehad op het verloop van de procedure. In dat verband is van belang dat de vreemdeling geen handelingen heeft verricht die het bestuursorgaan of de rechter noodzaken tot het uitstellen van de beslissing (traineren). Daarbij kan gedacht worden aan het (telkenmale) aandragen van informatie die moet worden onderzocht (zie B14/4.4 over de berekening van de termijn).    
### 4.2  

####Voorwaarden voor verlening van de verblijfsvergunning

Ingevolge het bepaalde in [artikel 3.6 Vb](../../../../../AMvB/vreemdelingenbesluit/2000/BWBR0011825/README.md), zoals dat luidde vóór 15 mei 2004, kon een verblijfsvergunning regulier voor bepaalde tijd als bedoeld in [artikel 14 Vw](../../../../../wet/vreemdelingenwet/2000/BWBR0011823/README.md) ambtshalve worden verleend onder een beperking verband houdend met het feit dat na drie jaren niet onherroepelijk is beslist op een asielaanvraag. Indien de asielaanvraag is ontvangen vóór 1 januari 2000 kan de verblijfsvergunning nog op grond van deze bepaling worden verleend indien aan de volgende voorwaarden is voldaan: 

a. Op de aanvraag tot het verlenen van een verblijfsvergunning voor bepaalde tijd of het verlengen van de geldigheidsduur daarvan, als bedoeld in [artikel 28 Vw](../../../../../wet/vreemdelingenwet/2000/BWBR0011823/README.md) is drie jaren na ontvangst ervan niet onherroepelijk beslist. Ditzelfde geldt voor de aanvraag van een vergunning voor onbepaalde tijd asiel als bedoeld in [artikel 33 Vw](../../../../../wet/vreemdelingenwet/2000/BWBR0011823/README.md). Voor de toepassing van dit beleid wordt een bezwaarschrift of een beroepschrift (indien geen bezwaar mogelijk was) tegen de intrekking van een verblijfsvergunning gelijkgesteld met een aanvraag om verlenging van de geldigheidsduur van deze vergunning. Ook in deze gevallen moet het gaan om een beslissing, die nog niet onherroepelijk is, terwijl de vreemdeling rechtmatig verblijf had op grond van [artikel 8, onder f, g of h, Vw](../../../../../wet/vreemdelingenwet/2000/BWBR0011823/README.md). Voor reeds afgesloten zaken geldt het beleid dus niet.  

b. De vreemdeling moet gedurende deze periode rechtmatig verblijf hebben gehad op grond van [artikel 8, onder f, g of h, Vw](../../../../../wet/vreemdelingenwet/2000/BWBR0011823/README.md) in afwachting van de beslissing op het beroepschrift gericht tegen de afwijzing van deze aanvraag. Dit betekent dat de vreemdeling ofwel aansluitend vanaf de datum van de aanvraag tot aan het moment van het vollopen van de driejarentermijn rechtmatig verblijf heeft gehad omdat hij de beslissing op de aanvraag mocht afwachten, ofwel na een rechterlijke uitspraak, waarin het verzoek om een voorlopige voorziening is toegewezen of het beroep gegrond is verklaard, geacht wordt de gehele periode van drie jaar rechtmatig verblijf te hebben gehad. Gelet op het feit dat in asielzaken de procedure bij de rechtbank in veel gevallen in Nederland mag worden afgewacht ([artikel 82 Vw](../../../../../wet/vreemdelingenwet/2000/BWBR0011823/README.md)) en de proceduretijd in die gevallen dus meetelt, zal deze voorwaarde slechts van belang zijn in de uitzonderingsgevallen van [artikel 82 Vw](../../../../../wet/vreemdelingenwet/2000/BWBR0011823/README.md) en bij het hoger beroep. Indien de voorlopige voorziening wordt toegewezen dan wel het (hoger) beroep gegrond is verklaard, geldt de tijd vanaf de datum van het verzoekschrift (verzoek om een voorlopige voorziening, (hoger) beroepschrift) als relevante tijd voor het bepalen van de driejarentermijn. In het geval de rechter met toepassing van [artikel 8:72, derde lid, Awb](../../../../../wet/algemene/wet/bestuursrecht/BWBR0005537/README.md) het bestreden besluit heeft vernietigd, maar de rechtsgevolgen van het besluit in stand laat, wordt de periode van behandeling van het (hoger) beroep niet alsnog rechtmatig geacht. Eén van de rechtsgevolgen van de vernietigde beslissing is immers dat er aanspraken kunnen ontstaan op een verblijfsvergunning op grond van het driejarenbeleid.  

c. Gedurende de relevante periode van drie jaar moet de asielaanvraag nog aan de orde zijn, dat wil zeggen dat de vreemdeling niet inmiddels een ander verblijfsdoel nastreeft.      
### 4.3  

####Contra-indicaties

Er gelden de volgende contra-indicaties: 

a. de vreemdeling vormt een gevaar voor de openbare orde of nationale veiligheid;  

b. er zijn onjuiste gegevens verstrekt dan wel gegevens achtergehouden, terwijl de achtergehouden gegevens tot afwijzing van de aanvraag zouden hebben geleid;  

c. de vreemdeling heeft zich zonder geldige reden onttrokken aan het toezicht;  

d. de vreemdeling voert (deels) gelijktijdig met de procedure in Nederland een procedure in een ander land;  

e. er bestaan ernstige twijfels over de identiteit van de vreemdeling;  

f. het door eigen toedoen langdurig procederen.   
###Ad a.

Voor de toepassing van deze grond is het tijdstip van het plegen van het delict van belang. Indien tijdens de driejarentermijn een strafbaar feit is gepleegd, terzake waarvan een serieuze verdenking is ontstaan (het gaat dan om een misdrijf), dan wordt aangenomen dat hij een gevaar vormt voor de openbare orde, tenzij de strafzaak is afgerond zonder veroordeling (sepot, vrijspraak of ontslag van rechtsvervolging). Ook als een transactie heeft plaatsgevonden dan wel een strafbeschikking is uitgevaardigd of als de strafzaak nog niet is afgerond, is er sprake van deze contra-indicatie. Is het delict gepleegd voorafgaand aan de asielaanvraag, of na het verstrijken van de driejarentermijn, dan wordt aansluiting gezocht bij het algemene beleid inzake de weigering van verblijf bij gevaar voor de openbare orde of de nationale veiligheid (zie B1/4.4), aangezien het driejarenbeleid ziet op de verlening van een verblijfsvergunning regulier voor bepaalde tijd (zie B1/4.10). Is het delict gepleegd op een moment dat er reeds drie jaar en zes maanden (de normale beslistermijn plus de driejarentermijn) verstreken zijn, dan wordt getoetst aan de glijdende schaal (zie B1/5.3.6). 
###Ad b.

Zie [C4/2.5](../../../../../circulaire/vreemdelingencirculaire/2000/(c)/BWBR0012288/README.md) voor toepassing van deze grond. Deze contra-indicatie heeft voor het driejarenbeleid geen absoluut karakter in die zin dat altijd een verblijfsvergunning zal worden onthouden. Als de vreemdeling, na confrontatie met de bevindingen van de Minister (bijvoorbeeld op grond van een onderzoek van de Minister van BuZa) toegeeft dat hij op relevante (essentiële) onderdelen van zijn asielrelaas onjuiste gegevens heeft verstrekt, kan hij vanaf dat moment relevant tijdsverloop in de zin van het driejarenbeleid opbouwen. Dat geldt niet voor zaken waarin de vreemdeling de resultaten van het onderzoek betwist en vervolgens (op dit onderdeel van de procedure) in het ongelijk wordt gesteld. In dat geval blijft de vreemdeling in feite onjuiste gegevens verstrekken en staat dit (nog steeds) in de weg aan het opbouwen van relevant tijdsverloop. 
###Ad c.

Uit het gedrag van de vreemdeling moet blijken dat hij kennelijk geen belang meer hecht aan de beslissing op zijn oorspronkelijke aanvraag door (bijvoorbeeld) zijn adres met onbekende bestemming te verlaten of geen contact meer te houden met de bevoegde autoriteiten. Overigens geldt als voorwaarde voor toepassing van deze afwijzingsgrond niet dat de vreemdeling een meldplicht had. De tijd die verstreken is voordat de vreemdeling met onbekende bestemming vertrok, telt niet mee voor het berekenen van de relevante termijn. Pas op het moment dat de vreemdeling zich weer bij de bevoegde autoriteiten meldt, gaat er een nieuwe termijn lopen. 
###Ad d.

Gelet op de systematiek van de [Vw](../../../../../wet/vreemdelingenwet/2000/BWBR0011823/README.md) is het voeren van een procedure in een ander land in het algemeen een afwijzingsgrond voor de asielaanvraag. Zolang de procedure in het andere land nog niet is afgerond, neemt de relevante periode voor het driejarenbeleid nog geen aanvang. De reden hiervoor is dat de vreemdeling het in eigen hand heeft om een van de procedures te beëindigen. Zaken waarin wordt geprocedeerd over de vaststelling van de verantwoordelijkheid van een ander land voor de asielaanvraag (op grond van [artikel 30, eerste lid, onder a of d, Vw](../../../../../wet/vreemdelingenwet/2000/BWBR0011823/README.md)) leveren geen relevante periode op voor het driejarenbeleid, omdat dan door het aanwenden van rechtsmiddelen de verantwoordelijkheid automatisch op Nederland zou overgaan, hetgeen niet in overeenstemming is met het karakter van de onderliggende procedure. In het geval de rechter heeft vastgesteld dat Nederland wel de asielaanvraag moet behandelen, en dus af moet zien van een overdracht van de verantwoordelijkheid voor de asielaanvraag, telt de gehele aan die uitspraak voorafgaande procedure mee voor de bepaling van de termijn. 
###Ad e.

Deze grond is bijvoorbeeld van toepassing indien de vreemdeling zich heeft bediend van verschillende personalia (pseudoniemen) en ten aanzien van geen van deze personalia authentieke documenten heeft overgelegd. Ook hier heeft de vreemdeling het zelf in de hand om aan de twijfel een einde te maken, en zolang hij dat niet doet, levert de verstreken tijd in de procedure geen relevante termijn voor het driejarenbeleid op.    
### 4.4  

####Berekening termijn

### 4.4.1  

####Aanvang termijn

De termijn gaat lopen vanaf de datum van ontvangst van de asielaanvraag door middel van het formulier als bedoeld in [artikel 3.108 Vb](../../../../../AMvB/vreemdelingenbesluit/2000/BWBR0011825/README.md) (zie [C11/1.1.1](../../../../../circulaire/vreemdelingencirculaire/2000/(c)/BWBR0012288/README.md)). De dag van ontvangst van de aanvraag telt dus mee bij de berekening van de termijn. Voor de toepassing van dit beleid wordt een bezwaarschrift of een beroepschrift (indien geen bezwaar mogelijk was) tegen de intrekking van een verblijfsvergunning gelijkgesteld met een aanvraag om verlenging van de geldigheidsduur van deze vergunning. In deze gevallen gaat de termijn lopen vanaf de datum van ontvangst van het rechtsmiddel. Let wel, deze procedure staat los van de procedure omtrent de aanvraag van de verblijfsvergunning. Het tijdsverloop van de oorspronkelijke procedure mag niet worden opgeteld bij het tijdsverloop van de intrekkingprocedure.    
### 4.4.2  

####Einde termijn

Er wordt geen tijdsverloop meer opgebouwd vanaf de datum waarop de beslissing rechtens onaantastbaar wordt. Daarvan zal in beginsel sprake zijn vier weken na de datum waarop de beslissing, met inachtneming van de [artikelen 3:40](../../../../../wet/algemene/wet/bestuursrecht/BWBR0005537/README.md) en [3:41 Awb](../../../../../wet/algemene/wet/bestuursrecht/BWBR0005537/README.md) in werking treedt, als de vreemdeling tenminste binnen de daarvoor gestelde termijn geen beroep heeft ingesteld tegen deze beslissing. Indien de vreemdeling beroep heeft ingesteld, eindigt de termijn, behoudens een gegrondverklaring van het beroep met een (partiële) vernietiging van de beslissing zonder instandhouding van de rechtsgevolgen ervan in het geval de vreemdeling de procedure niet in Nederland mocht afwachten, op de datum van de uitspraak, tenzij binnen de daarvoor gestelde termijn hoger beroep tegen de uitspraak wordt ingesteld. Indien de vreemdeling verzet doet tegen de uitspraak in (hoger) beroep wordt geen tijdsverloop opgebouwd vanaf de datum waarop het verzetschrift ontvangen is, tenzij het verzet gegrond wordt verklaard en het (hoger) beroep vervolgens alsnog gegrond wordt verklaard met een (partiële) vernietiging van de beslissing zonder instandhouding van de rechtsgevolgen ervan. Indien de vreemdeling herziening vraagt van de uitspraak in (hoger) beroep wordt evenmin tijdsverloop opgebouwd vanaf de datum waarop het verzoekschrift wordt ontvangen, tenzij het verzoek om herziening wordt toegewezen en het (hoger) beroep alsnog gegrond wordt verklaard met een (partiële) vernietiging van de beslissing zonder instandhouding van de rechtsgevolgen ervan.    
### 4.4.3  

####Onderbrekingen van de termijn

Bij het berekenen van de termijn worden bepaalde perioden buiten beschouwing gelaten. Het betreft de volgende perioden, waarin: 

a. de vreemdeling rechtmatig verblijf heeft gehad op grond van [artikel 8, onder a tot en met e of l, Vw](../../../../../wet/vreemdelingenwet/2000/BWBR0011823/README.md);  

b. de vreemdeling niet in Nederland verblijft, tenzij de vreemdeling geoorloofd buiten Nederland verblijft;  

c. de termijn, bedoeld in [artikel 42 Vw](../../../../../wet/vreemdelingenwet/2000/BWBR0011823/README.md), met toepassing van [artikel 43 Vw](../../../../../wet/vreemdelingenwet/2000/BWBR0011823/README.md) is verlengd;  

d. onderzoek wordt gedaan naar door de vreemdeling verstrekte gegevens of bescheiden die naar het oordeel van de Minister in redelijkheid niet tot inwilliging van de aanvraag zouden kunnen leiden.   
###Ad a.

In onderdeel a is neergelegd dat niet in aanmerking wordt genomen de periode waarin de vreemdeling al rechtmatig verblijf had op grond van een verblijfsvergunning, als gemeenschapsonderdaan of als vreemdeling die verblijfsrecht ontleent aan het Associatiebesluit 1/80. Dat betekent dat het verlenen van een verblijfsvergunning, van welke aard ook (met name regulier, voor bepaalde of onbepaalde tijd), of de vaststelling dat de vreemdeling een verblijfsrecht ontleent aan het gemeenschapsrecht of het Associatiebesluit 1/80 de opbouw van de relevante tijd stopt. De gehele geldigheidsduur van de verblijfsvergunning telt niet mee, ook al wordt de verblijfsvergunning verleend met ingang van een datum die ligt voor de datum waarop de beschikking, strekkende tot verlening, is genomen. Let wel: in zaken waarin het relevante tijdsverloop moet worden beoordeeld naar de stand van zaken vóór 1 april 2001, en dus moet worden vastgesteld of de driejarentermijn is volgelopen vóór 1 april 2001, is dit op grond van een uitspraak van de Rechtseenheidskamer van de Rechtbank ’s-Gravenhage van 1 november 2000 anders. Indien de vreemdeling in de loop van de procedure reeds in het bezit is gesteld van een andere verblijfstitel ongeacht de vraag of deze verblijfstitel naar zijn aard tijdelijk is of niet, telt die periode niet mee in de opbouw van het relevante tijdsverloop voor de nog openstaande procedure. Buiten beschouwing blijft derhalve de periode vanaf de datum waarop de vreemdeling of diens gemachtigde kennis neemt van de beslissing waarbij de vreemdeling een verblijfstitel wordt toegekend tot en met de datum waarop de vreemdeling of diens gemachtigde kennis neemt van de beslissing waarbij de verblijfstitel wordt ingetrokken dan wel, bij niet verlenging van de geldigheidsduur van deze verblijfstitel, de expiratiedatum daarvan. Bij verzending per post wordt de dag na de verzending als dag van ontvangst gezien, tenzij deze dag valt op een zondag of een algemeen erkende feestdag. In dit laatste geval wordt de dag van ontvangst geacht te zijn de eerstvolgende dag die niet een zondag of algemeen erkende feestdag is. Ter verduidelijking wordt opgemerkt dat in deze gevallen in twee stappen gekeken wordt naar de driejarentermijn. Eerst wordt bepaald aan de hand van de lijn van bovengenoemde uitspraak – het feitelijk bezit van de verblijfsvergunning – op welke datum de vreemdeling drie jaar relevant tijdsverloop heeft opgebouwd. Indien deze termijn volloopt vóór 1 april 2001, dan is in ieder geval voldaan aan één van de voorwaarden van het driejarenbeleid en kan, indien aan de overige voorwaarden van dit hoofdstuk is voldaan, een verblijfsvergunning worden verleend. Indien de termijn, op deze wijze berekend, volloopt op of ná 1 april 2001 dan geldt de hoofdregel dat de gehele periode van de geldigheidsduur van de verblijfsvergunning niet wordt meegeteld. De verlening van een verblijfsvergunning asiel houdt in dat de vreemdeling heeft gekregen waarom hij heeft gevraagd, en daarmee komt een einde aan de procedure. 
###Ad b.

In onderdeel b is bepaald dat bij de berekening van de driejarentermijn buiten beschouwing blijft periode waarin de vreemdeling niet in Nederland verbleef. Daarop wordt een uitzondering gemaakt ingeval de vreemdeling geoorloofd buiten Nederland verbleef. Daarvan is in ieder geval sprake indien de vreemdeling voorafgaande aan zijn vertrek van de Korpschef dan wel de Visadienst een verklaring heeft gekregen die recht geeft op terugkeer naar Nederland en hij tijdig, dat wil zeggen voor de aangegeven expiratiedatum, naar Nederland is teruggekeerd. Datzelfde geldt, indien de vreemdeling bijvoorbeeld na afwijzing van een verzoek om voorlopige voorziening uit Nederland vertrekt en daarmee voldoet aan de op hem rustende vertrekplicht, maar de rechtbank zijn beroep vervolgens alsnog gegrond verklaart en het bestreden besluit vernietigt. Ook dan ligt het niet voor de hand het verblijf buiten Nederland tegen te werpen. In de uitzondering van onderdeel b komt de ratio tot uiting dat met geoorloofd verblijf buiten Nederland de opbouw van de driejarentermijn niet eindigt. Wel zal, aangezien het verblijf buiten Nederland berust op een keuze van de vreemdeling, de periode van het verblijf in het buitenland niet meetellen. 
###Ad c.

In onderdeel c is bepaald dat buiten beschouwing blijft de periode waarmee de beslistermijn op grond van het besluitmoratorium is verlengd. De duur van het besluitmoratorium telt niet mee als relevant tijdsverloop bij het bepalen van het recht op een verblijfsvergunning op grond van het driejarenbeleid. Hierbij zijn de volgende situaties te onderkennen: 

1. Het besluitmoratorium is ingesteld na het indienen van de asielaanvraag. In dit geval telt de periode tussen het instellen van het moratorium en de datum van de uiteindelijke beslissing op de aanvraag door het bestuursorgaan niet mee, tot een maximum van één jaar.  

2. Het besluitmoratorium is ingesteld voor het indienen van de asielaanvraag. In dit geval telt de periode tussen de datum van de aanvraag en de uiteindelijke beslissing op de aanvraag door het bestuursorgaan niet mee.   Het besluitmoratorium kan in een individueel geval nooit langer zijn dan een jaar. Na afloop van de periode van het besluitmoratorium zal de opbouw van de relevante termijn verder gaan. 
###Ad d.

In onderdeel d is bepaald dat indien de vreemdeling gegevens of bescheiden heeft overgelegd waarnaar onderzoek heeft moeten plaatsvinden, terwijl achteraf blijkt dat die in redelijkheid niet tot inwilliging van de aanvraag zouden hebben kunnen leiden, deze periode niet meetelt voor de opbouw van de driejarentermijn. De noodzaak tot het verrichten van onderzoek wordt dan beschouwd als voort te vloeien uit een handeling van de vreemdeling, waardoor de extra proceduretijd die met het onderzoek gemoeid is voor rekening van de vreemdeling komt. Indien het onderzoek redelijkerwijs tot inwilliging van de aanvraag kan leiden, bestaat er geen aanleiding om de termijn van het onderzoek aan de vreemdeling toe te rekenen. In die gevallen zal de gevraagde vergunning in het algemeen worden verleend en is reeds daarom het driejarenbeleid niet van toepassing.     
### 4.5  

####Aard van de verblijfsvergunning

Op grond van [artikel 3.61 Vb](../../../../../AMvB/vreemdelingenbesluit/2000/BWBR0011825/README.md) (zoals dat luidde vóór 15 mei 2004) kon de verblijfsvergunning onder een beperking verband houdend met het feit dat na drie jaren niet onherroepelijk is beslist op een asielaanvraag, worden verleend voor vijf jaren. De verblijfsvergunning kon op grond van [artikel 3.6 Vb](../../../../../AMvB/vreemdelingenbesluit/2000/BWBR0011825/README.md) (zoals dat luidde vóór 15 mei 2004) ambtshalve worden verleend. Beide bepaling worden nog toegepast in die gevallen waarin op grond van het overgangsrecht een verblijfsvergunning op grond van het driejarenbeleid wordt verleend. Het ontbreken van geldig grensoverschrijdingdocument wordt niet tegengeworpen. De verblijfsvergunning behelst naar zijn aard een niet-tijdelijk doel en kan dan ook uiteindelijk aanspraken op een vergunning voor onbepaalde tijd regulier als bedoeld in [artikel 20 Vw](../../../../../wet/vreemdelingenwet/2000/BWBR0011823/README.md) opleveren. In de toelichting op [artikel 3.6 Vb](../../../../../AMvB/vreemdelingenbesluit/2000/BWBR0011825/README.md) werd aangegeven dat in het geval de in dit artikel bedoelde vergunning niet ambtshalve wordt verleend en de vreemdeling zich daar niet mee kan verenigen, deze de eventuele gronden tegen de niet-verlening van de hier bedoelde verblijfsvergunning bij voorkeur in beroep tegen de afwijzing van de asielaanvraag aanvoert. Dit is van belang voor de voortgang van de verblijfsrechtelijke procedure en de samenhang met de asielprocedure.    
### 4.6  

####Beperking en arbeidsmarktaantekeningen

De verblijfsvergunning wordt verleend onder de beperking ‘tijdsverloop in de asielprocedure’. De arbeidsmarktaantekening luidt: ‘arbeid vrij toegestaan; TWV niet vereist’.     
### 5  

####Vervolging van mensenhandel

### 5.1  

####Algemeen

Asielzoekers kunnen aangifte doen van mensenhandel of op andere wijze medewerking verlenen aan het opsporings- of vervolgingsonderzoek hangende de asielprocedure. In hoofdstuk B9 is uitgewerkt onder welke voorwaarden in dat geval een verblijfsvergunning onder een beperking verband houdend met de vervolging van mensenhandel kan worden verleend. De asielzoeker kan bij het doen van de aangifte terzake mensenhandel of het op andere wijze medewerking verlenen aan een strafrechtelijk opsporings- of vervolginsonderzoek echter ook aangeven eerst de inhoudelijke beoordeling van zijn asielaanvraag te wensen (zie [Model M55a](../../../../../circulaire/vreemdelingencirculaire/2000/(a)/BWBR0012287/README.md)). In geval van een afwijzing van de asielaanvraag kan de vreemdeling ambtshalve (alsnog) in het bezit worden gesteld van een verblijfsvergunning regulier onder genoemde beperking, mits op dat moment (nog steeds) wordt voldaan aan de voorwaarden.    
### 5.2  

####Voorwaarden

B9.2 is van overeenkomstige toepassing.    
### 5.3  

####Afwijzingsgronden

B9/2 is van overeenkomstige toepassing. In afwijking van de algemene voorwaarden genoemd in [artikel 16 Vw](../../../../../wet/vreemdelingenwet/2000/BWBR0011823/README.md) wordt de aanvraag niet afgewezen indien zich een situatie voordoet als genoemd in B9/2 onder c. Voorts geldt dat als op het moment van ambtshalve beslissen de strafzaak door het OM is geseponeerd of tegen de uitspraak van de rechtbank in het proces tegen de verdachte geen beroep is ingesteld danwel het gerechtshof uitspraak heeft gedaan, de verblijfsvergunning niet wordt verleend. De asielzoeker die stelt slachtoffer van mensenhandel te zijn, maar terzake (nog) geen aangifte heeft gedaan noch op andere wijze medewerking heeft verleend aan het strafrechtelijk opsporings- of vervolgingsonderzoek, komt niet in aanmerking voor ambtshalve verlening van een verblijfsvergunning onder de beperking verband houdend met de vervolging van mensenhandel. De beslissing op de asielaanvraag wordt in beginsel niet aangehouden in afwachting van het al dan niet doen van de aangifte. Indien de vreemdeling na afloop van de asielprocedure aangifte doet, vindt verlening plaats op de wijze zoals beschreven in hoofdstuk B9.    
### 5.4  

####Procedurele bepalingen

### 5.4.1  

####Ambtshalve toets

De verblijfsvergunning op grond van dit beleid kan ambtshalve worden verleend op grond van [artikel 3.6 Vb](../../../../../AMvB/vreemdelingenbesluit/2000/BWBR0011825/README.md) (zie [C14/6](../../../../../circulaire/vreemdelingencirculaire/2000/(c)/BWBR0012288/README.md)): 

a. ambtshalve in het kader van een asielprocedure, nadat is geconstateerd dat de aanvraag om verlening van een verblijfsvergunning asiel voor bepaalde of onbepaalde tijd wordt afgewezen;  

b. ambtshalve in het kader van een procedure waarbij is besloten dat een verblijfsvergunning asiel voor bepaalde of onbepaalde tijd wordt ingetrokken.      
### 5.4.2  

####Toetsing ex nunc

De toetsing is ex nunc. Van belang is niet de situatie op het moment van indienen van de aanvraag, noch die op het moment waarop aangifte is gedaan, maar die op het moment van het ambtshalve beslissen.     
### 5.5  

####De verlening van de verblijfsvergunning

### 5.5.1  

####Beperking en arbeidsmarktaantekening

B9.7.2 is van overeenkomstige toepassing.    
### 5.5.2  

####Ingangsdatum van de verblijfsvergunning

De ingangsdatum is de dag waarop de vreemdeling voor het eerst aan de voorwaarden voldoet. In de praktijk is dat veelal de datum waarop de vreemdeling aangifte heeft gedaan. De ingangsdatum valt echter niet voor de datum waarop de asielaanvraag is ingediend en ondertekend. Indien de verlening plaatsvindt naar aanleiding van het intrekken van een verblijfsvergunning asiel, ligt de ingangsdatum niet voor de datum van de intrekking van de verblijfsvergunning asiel.    
### 5.5.3  

####Geldigheidsduur van de verblijfsvergunning

B9.8 is van overeenkomstige toepassing.     
### 5.6  

####De verlenging van de verblijfsvergunning

B9.9 is van overeenkomstige toepassing.    
### 5.7  

####Intrekken van de verblijfsvergunning

B9.8 is van overeenkomstige toepassing.      
### 15  

####Kennismigranten

### 1  

####Inleiding

Dit hoofdstuk regelt het verblijf van vreemdelingen die als kennismigrant een bijdrage leveren aan de Nederlandse kenniseconomie. Het betreft dus vreemdelingen die verblijf als kennismigrant beogen dan wel in het bezit zijn van een verblijfsvergunning onder de beperking ‘verblijf als kennismigrant’. Vreemdelingen die arbeid in loondienst, anders dan als kennismigrant, of arbeid als zelfstandige verrichten, vallen onder het bepaalde in B5. In aanvulling op de algemene voorwaarden voor de verlening van een verblijfsvergunning voor bepaalde tijd genoemd in B1/4, gelden voor de verlening van een verblijfsvergunning onder de beperking ‘verblijf als kennismigrant’ de in dit hoofdstuk neergelegde bijzondere voorwaarden, zoals het overleggen van een verklaring door de werkgever (zie B15/4.1) en het voldoen aan het looncriterium (zie B15/5.1).    
### 2  

####Samenhang [Vw](../../../../../wet/vreemdelingenwet/2000/BWBR0011823/README.md) en de [Wav](../../../../../wet/wet/arbeid/vreemdelingen/BWBR0007149/README.md)

Het verbod om vreemdelingen zonder TWV te werk te stellen is op grond van [artikel 1d van het Besluit uitvoering Wav](../../../../../AMvB/besluit/uitvoering/wet/arbeid/vreemdelingen/BWBR0007523/README.md) niet van toepassing op de tewerkstelling van kennismigranten. De kennismigranten wier werkgevers ingevolge [artikel 1d van het Besluit uitvoering Wav](../../../../../AMvB/besluit/uitvoering/wet/arbeid/vreemdelingen/BWBR0007523/README.md) niet langer hoeven te beschikken over een TWV, kunnen voor de duur van maximaal vijf achtereenvolgende jaren in aanmerking komen voor een verblijfsvergunning regulier voor bepaalde tijd onder een beperking verband houdend met verblijf als kennismigrant. Deze beperking is opgenomen in [artikel 3.4, eerste lid, onder y, van het Vb](../../../../../AMvB/vreemdelingenbesluit/2000/BWBR0011825/README.md).    
### 3  

####Kennismigranten

Voor de definiëring van kennismigranten is in het [Besluit uitvoering Wav](../../../../../AMvB/besluit/uitvoering/wet/arbeid/vreemdelingen/BWBR0007523/README.md) gekozen voor een éénduidig en objectief criterium, namelijk het looncriterium (zie B15/5.1). Voor bijzondere bepalingen met betrekking tot het looncriterium voor kennismigranten jonger dan dertig jaar wordt verwezen naar B15/5.1. Deze categorie blijft ook na hun dertigste jaar kennismigrant, zolang de kennismigrant in dienst is van dezelfde werkgever en hij een bruto jaarloon verdient, dat tenminste gelijk is aan het geldende looncriterium voor kennismigranten jonger dan dertig jaar. Voorts worden aangemerkt als kennismigrant vreemdelingen die niet langer dan één jaar na het afronden van een hogere beroepsopleiding of een wetenschappelijke studie in Nederland worden tewerkgesteld op basis van een arbeidsovereenkomst of een ambtelijke aanstelling en een bruto jaarloon verdienen dat ten minste gelijk is aan het geldende looncriterium voor afgestudeerde buitenlandse studenten. Voor bijzondere bepalingen met betrekking tot het looncriterium voor afgestudeerde buitenlandse studenten wordt verwezen naar B15/5.1. Tevens worden aangemerkt als kennismigrant vreemdelingen die in Nederland worden tewerkgesteld in het kader van het doen van wetenschappelijk onderzoek in dienst van een bekostigde of aangewezen onderwijsinstelling of een van overheidswege direct of indirect, geheel of gedeeltelijk bekostigde of gesubsidieerde onderzoeksinstelling, of als arts in opleiding tot specialist bij een door de Medisch Specialisten Registratie Commissie, de Sociaal-Geneeskundigen registratie Commissie of de Huisarts en Verpleeghuisarts Registratie Commissie aangewezen opleidingsinstituut. Voor hen geldt geen looncriterium. Uitgezonderd van verblijf als kennismigrant zijn beroepssporters in het betaalde voetbal, geestelijke voorgangers en godsdienstleraren, en vreemdelingen die werkzaamheden verrichten die geheel of ten dele bestaan uit het verrichten van seksuele handelingen met derden of voor derden. Aan vreemdelingen die voldoen aan het looncriterium dan wel aan de kwalificatie van wetenschappelijk onderzoeker of arts in opleiding tot specialist kan verblijf als kennismigrant worden toegestaan mits de werkgever bij wie zij in dienst treden op grond van een ondertekende verklaring (zie [bijlage 12a VV](../../../../../ministeriele-regeling/voorschrift/vreemdelingen/2000/BWBR0012002/README.md)), is toegelaten tot de kennismigrantenregeling. Zie voor deze verklaring B15/4.1.    
### 4  

####De procedurele aspecten

De toelatingsprocedure met betrekking tot de kennismigranten behelst een versnelde procedure. Dit betekent dat de IND in de regel binnen twee weken na ontvangst van een verzoek om advies of een aanvraag tot het verlenen van een verblijfsvergunning zal beslissen, mits het verzoek of de aanvraag op de voorgeschreven wijze is ingediend, is voorzien van alle vereiste stukken en geen nader onderzoek is vereist. In enkele hierna te noemen gevallen is de behandeltermijn van twee weken niet van toepassing.   
### 4.1  

####De verklaring van de werkgever ([bijlage 12a VV](../../../../../ministeriele-regeling/voorschrift/vreemdelingen/2000/BWBR0012002/README.md))

Slechts werkgevers die in Nederland gevestigd zijn, kunnen een beroep op de kennismigrantenregeling doen. De regeling is niet van toepassing op werkgevers die in het buitenland gevestigd zijn, tenzij tevens sprake is van een vestiging in Nederland. De verklaring dient steeds door de in Nederland gevestigde werkgever te worden ondertekend. Om in aanmerking te komen voor de versnelde procedure voor toelating van kennismigranten, dient de werkgever een volledig ingevulde en ondertekende verklaring (zie [bijlage 12a VV](../../../../../ministeriele-regeling/voorschrift/vreemdelingen/2000/BWBR0012002/README.md)) in te dienen bij de IND. Het gaat hier om de verklaring, bedoeld in [artikel 1d Besluit uitvoering Wav](../../../../../AMvB/besluit/uitvoering/wet/arbeid/vreemdelingen/BWBR0007523/README.md). In deze verklaring geeft de werkgever garanties met betrekking tot onder meer de volledigheid van het verzoek om advies in verband met de afgifte van een mvv of de aanvraag om een verblijfsvergunning die hij ten behoeve van of namens de kennismigrant indient, het voldoen aan de voorwaarden voor verblijf als kennismigrant door de vreemdeling en het niet ten koste komen van de Nederlandse Staat van het verblijf van kennismigranten. Daarnaast neemt de werkgever de verplichting op zich de IND te informeren zodra de situatie van de werknemer zich wijzigt. Doordat de werkgever een aantal verplichtingen op zich neemt, wordt de IND in staat gesteld de aanvragen om verblijf als kennismigrant via een versnelde procedure af te doen. Nu de IND zich verplicht tot een versnelde procedure, is het voor de IND van belang om vast te stellen of het aannemelijk is dat de werkgever de verplichtingen die hij in de verklaring (zie [artikel 3.25a VV](../../../../../ministeriele-regeling/voorschrift/vreemdelingen/2000/BWBR0012002/README.md)) aangaat, ook daadwerkelijk zal (kunnen) nakomen. Daarom dient de werkgever bij de verklaring steeds de volgende stukken te overleggen: 

* een bewijs van inschrijving in het Handelsregister, niet ouder dan dertig dagen, verstrekt door de Kamer van Koophandel dan wel een bewijs waaruit blijkt dat inschrijving in het Handelsregister niet verplicht is;  

* (indien van toepassing) een bewijs dat het een bekostigde of aangewezen onderwijsinstelling of een van overheidswege direct of indirect, geheel of gedeeltelijk bekostigde of gesubsidieerde onderzoeksinstelling betreft;  

* een verklaring van betalingsgedrag, afgegeven door de Belastingdienst.   Als de werkgever verzuimt deze stukken samen met de verklaring te overleggen, worden deze ten behoeve van een versnelde behandeling van verzoeken om advies of aanvragen van kennismigranten die de werkgever in dienst wil nemen, alsnog overgelegd bij het eerste verzoek om advies in verband met de afgifte van een mvv of bij de eerste aanvraag ter verlening van een verblijfsvergunning. De – alsnog – overgelegde stukken worden bij de beoordeling van het verzoek om advies of de verblijfsaanvraag betrokken. Als de stukken niet of niet volledig zijn overgelegd dan wel de inhoud van de stukken daartoe aanleiding geeft, kan de IND nader onderzoek (laten) doen naar de werkgever. De gebruikelijke behandeltermijn van twee weken is in het geval van nader onderzoek niet van toepassing. Van startende ondernemingen kan niet worden verwacht dat zij een verklaring omtrent betalingsgedrag, afgegeven door de Belastingdienst, overleggen, aangezien het bedrijf nog geen (belasting) verleden in Nederland heeft. Verblijf als kennismigrant bij startende ondernemingen is evenwel mogelijk in de navolgende situaties en onder de daarbij genoemde voorwaarden. Verblijf als kennismigrant kan worden toegestaan bij: 

* startende vestigingen van bedrijven die onderdeel vormen van een buitenlands bedrijf. Bij de af te geven verklaring in het kader van de kennismigrantenregeling dient door het bedrijf tevens een verklaring van bekendheid te worden overgelegd, afgegeven door de Directie Buitenlandse Investeringen in Nederland, onderdeel van het ministerie van EL&I. Deze verklaring wordt door DBIN uitsluitend afgegeven aan bedrijven die bij Directie Buitenlandse Investeringen in Nederland (voluit) bekend zijn en die tot vestiging in Nederland hebben besloten;  

* zogenaamde technostarters. Het bedrijf dient aan de hand van het verleende certificaat te tonen dat aan het bedrijf het Technopartnerlabel is verstrekt;  

* andere startende ondernemingen dan de bovengenoemde, dan wel bij bedrijven die niet eerder vast personeel in dienst hebben gehad, en die om die reden niet aan de hand van bovenstaande bescheiden goed werkgeverschap in het verleden kunnen aantonen. Het bedrijf in kwestie moet aan de hand van bewijsstukken aan kunnen tonen dat de financiële positie van het bedrijf zodanig is dat de verplichtingen jegens een vreemdeling die verblijf bij het bedrijf als kennismigrant heeft en de verplichtingen zoals neergelegd in de door de werkgever af te geven verklaring, zullen kunnen worden nagekomen.   Bij vreemdelingen die een bedrijf uitoefenen op grond van een verblijfsvergunning voor het verrichten van arbeid als zelfstandige, kan verblijf als kennismigrant worden toegestaan. In het geval het bedrijf van deze vreemdeling een startende onderneming is, gelden voor wat betreft verblijf van vreemdelingen als kennismigrant bij dat bedrijf, de hierboven genoemde voorwaarden die van toepassing zijn op startende ondernemingen. De IND verstrekt een negatief advies aan de werkgever dan wel wijst de aanvraag tot het verlenen van een verblijfsvergunning af als niet aannemelijk is dat de werkgever de in de overgelegde verklaring neergelegde verplichtingen zal (kunnen) nakomen. De verklaring kan worden verkregen via de website van de IND, onder de kennismigrantenmodule. De verklaring dient elektronisch door de werkgever te worden ingevuld. De door de werkgever ingevulde en ondertekende verklaring (de printversie) dient, met de hierboven vermelde stukken, door de werkgever per post te worden verzonden naar het op de verklaring vermelde adres van de IND. 
### *Het loket kennis- en arbeidsmigratie van de IND* 

Als het loket kennis- en arbeidsmigratie van de IND de volledig ingevulde en ondertekende verklaring, vergezeld van de hierboven genoemde stukken heeft ontvangen, stuurt het loket de werkgever een ontvangstbevestiging. Als de te overleggen stukken geheel of gedeeltelijk ontbreken, wordt de werkgever erop gewezen dat de ontbrekende stukken alsnog in het kader van het eerste verzoek om advies in verband van de afgifte van een mvv dan wel de eerste verblijfsaanvraag dienen te worden overgelegd. Bij de ontvangstbevestiging krijgt de werkgever een toegangscode waarmee hij op de website van de IND toegang krijgt tot: 

* het formulier ‘Verzoek om advies afgifte mvv kennismigrant’;  

* het aanvraagformulier: ‘Aanvraag verblijfsvergunning kennismigrant’;  

* het aanvraagformulier: ‘Aanvraag verblijfsvergunning of wijziging beperking zonder mvv;  

* het formulier ‘verzoek om advies voor afgifte van mvv, nareizend gezinslid kennismigrant’;  

* het aanvraagformulier ‘verblijfsvergunning regulier zonder mvv, nareizend gezinslid kennismigrant’;  

* het aanvraagformulier ‘verblijfsvergunning regulier met mvv, nareizend gezinslid kennismigrant’.      
### 4.2  

####Verzoek om advies

De toelatingsprocedure met betrekking tot kennismigranten is bij uitstek een referentprocedure. Voorafgaande aan de indiening van de aanvraag om een mvv bij de Nederlandse diplomatieke of consulaire vertegenwoordiging in het buitenland dient de werkgever in Nederland door middel van het formulier ‘Verzoek om advies in verband met afgifte mvv kennismigrant’ te verzoeken om een advies in verband met het voornemen van de kennismigrant om een mvv aan te vragen in het buitenland. 
###Het verzoek om advies in verband met afgifte mvv kennismigrant

Het aanvraagformulier ‘Verzoek om advies in verband met afgifte mvv kennismigrant’ wordt door het hoofd IND vastgesteld en wordt alleen via de website van de IND (en wel op de kennismigrantenmodule) ter beschikking gesteld. De werkgever vult het formulier elektronisch in en verzendt het ingevulde en ondertekende formulier (de printversie), vergezeld van de vereiste stukken, per post naar het loket kennis- en arbeidsmigratie van de IND. Indien naar aanleiding van een verzoek van de werkgever door de IND een positief advies is verstrekt en de verschuldigde leges zijn betaald, kan aan de vreemdeling in diens land van herkomst of bestendig verblijf door de Nederlandse diplomatieke vertegenwoordiging een mvv worden afgegeven. Het doen van een mvv-aanvraag zonder dat daar een verzoek om adviesprocedure aan vooraf is gegaan, ligt, gelet op het feit dat de toelatingsprocedure bij beoogd verblijf als kennismigrant bij uitstek een referentprocedure is, niet in de rede. Vreemdelingen die zonder voorafgaande referentprocedure een mvv-aanvraag voor verblijf als kennismigrant willen indienen op een Nederlandse diplomatieke vertegenwoordiging in het buitenland, worden er door de vertegenwoordiging op gewezen dat het de voorkeur verdient dat de werkgever bij wie zij verblijf als kennismigrant beogen, een verzoek om advies ter verlening van een mvv aan de vreemdeling indient. Dat leidt slechts uitzondering wanneer in het kader van een door de werkgever gestart verzoek om adviesprocedure negatief door de IND is geadviseerd. De streeftermijn van twee weken is niet van toepassing op deze aanvragen. 
###Gezinsleden

De werkgever kan namens de gezinsleden, te weten de echtgeno(o)te of (geregistreerd) partner van de vreemdeling die verblijf als kennismigrant beoogt, en hun minderjarige kinderen, verzoeken om afgifte van een mvv aan de gezinsleden. De algemene bepalingen, uitgezonderd de middelen van bestaan, van de hoofdstukken B1 en B2 van de Vreemdelingencirculaire 2000 zijn van toepassing, tenzij navolgend anders is bepaald De werkgever kan namens de gezinsleden te weten de echtgeno(o)te of (geregistreerd) partner van de kennismigrant en hun minderjarige kinderen, die verblijf in Nederland bij de kennismigrant beogen, verzoeken om afgifte van een mvv. In het geval de gezinsleden tegelijkertijd met de kennismigrant een verzoek om advies doen, dient gebruik gemaakt te worden van het formulier ‘Verzoek om advies in verband met afgifte mvv kennismigrant’. In het geval voor de gezinsleden niet gelijktijdig met de kennismigrant een verzoek om advies wordt ingediend, dient gebruik gemaakt te worden van de formulieren voor nareizende gezinsleden. De werkgever kan alleen ten behoeve van de echtgeno(o)t(e) of (geregistreerde) partner, alsmede ten behoeve van de minderjarige kinderen die feitelijk behoren tot het gezin, een verzoek om advies indienen. De algemene bepalingen, uitgezonderd de middelen van bestaan, van B1/4 en B2/2. B2/4 en B2/5 zijn van toepassing, tenzij navolgend anders is bepaald.    
### 4.3  

####Aanvraag om een verblijfsvergunning

De aanvraag tot verlening van een verblijfsvergunning als kennismigrant wordt door de vreemdeling in persoon dan wel schriftelijk, al of niet door tussenkomst van de werkgever, ingediend bij het Loket kennis- en arbeidsmigratie van de IND, en wel door middel van een aanvraagformulier: 

– aanvraag verblijfsvergunning kennismigrant of wijziging beperking zonder mvv (zie [bijlage 13, onder b, VV](../../../../../ministeriele-regeling/voorschrift/vreemdelingen/2000/BWBR0012002/README.md)); of  

– aanvraag verblijfsvergunning kennismigrant met mvv (zie [bijlage 13b VV](../../../../../ministeriele-regeling/voorschrift/vreemdelingen/2000/BWBR0012002/README.md)).   Het verkrijgen van het aanvraagformulier Het aanvraagformulier kan worden verkregen via de website van de IND, en wel op de kennismigrantenmodule. Het aanvraagformulier dient elektronisch te worden ingevuld. De werkgever dient het ingevulde en door de kennismigrant ondertekende aanvraagformulier (de printversie), vergezeld met de vereiste stukken, per post te verzenden naar het Loket kennis- en arbeidsmigratie van de IND. Als de vreemdeling die verblijf als kennismigrant beoogt, de aanvraag persoonlijk wil indienen bij het Loket kennis- en arbeidsmigratie van de IND, maakt hij daartoe een afspraak met het loket. 
###Gezinsleden

De werkgever of de vreemdeling die verblijf als kennismigrant beoogt, kan met een aanvraagformulier ter verlening van een verblijfsvergunning voor een kennismigrant, tevens tegelijkertijd een aanvraag doen voor de meegereisde echtgeno(o)t(e) of (geregistreerd) partner en de minderjarige kinderen. Het aanvraagformulier wordt zowel door de vreemdeling die verblijf als kennismigrant beoogt als door de gezinsleden ondertekend. Als de gezinsleden nareizen nadat de vreemdeling die verblijf als kennismigrant beoogt een aanvraag heeft ingediend, doen deze gezinsleden, zijnde de echtgeno(o)t(e) of (geregistreerd) partner en de minderjarige kinderen, met het daarvoor bestemde aanvraagformulier ter verlening van een verblijfsvergunning regulier voor nareizende gezinsleden, een aanvraag. Voor de behandeling van alle aanvragen van gezinsleden van kennismigranten geldt een streeftermijn van twee weken. Daarbij is de IND afhankelijk van buiten de IND gelegen procedures, zoals de verplichte inschrijving van het huwelijk in de GBA, die moeten zijn afgerond voordat de IND een beslissing kan nemen op de aanvraag. 
###Wijziging beperking

De beslistermijn van twee weken is tevens van toepassing op aanvragen om wijziging van de beperking waaronder eerder een verblijfsvergunning regulier voor bepaalde tijd is verleend in de beperking ‘verblijf als kennismigrant’. Hierbij kan worden gedacht aan het geval dat een vreemdeling die in het bezit is van een verblijfsvergunning onder de beperking ‘arbeid in loondienst’, deze beperking wil wijzigen in de beperking ‘verblijf als kennismigrant’.   
### 4.3.1  

####Leges

Betaling van de door de betrokken vreemdeling(en) verschuldigde leges vindt plaats door de werkgever door middel van een machtiging tot automatische incasso. Deze machtiging wordt door de werkgever bij elke individuele aanvraag afgegeven. Ten behoeve van de automatische incasso geeft de werkgever een Nederlands bankrekeningnummer op. Als de werkgever geen machtiging tot automatische incasso afgeeft bij de aanvraag ontvangt de vreemdeling die verblijf als kennismigrant beoogt een factuur met een acceptgiro van het CJIB ter betaling van de verschuldigde leges. De beslistermijn van twee weken is dan niet van toepassing.    
### 4.3.2  

####TBC-verklaring

Bij de aanvraag om een verblijfsvergunning voegt de kennismigrant, dan wel voegen de kennismigrant en diens gezinsleden, een kopie toe van een ingevuld en ondertekend TBC-formulier (zie [bijlage 13 VV](../../../../../ministeriele-regeling/voorschrift/vreemdelingen/2000/BWBR0012002/README.md)). Door ondertekening van de daartoe strekkende verklaring op het TBC-formulier verklaart de kennismigrant zich bereid zijn medewerking te verlenen aan het onderzoek naar TBC aan de ademhalingsorganen alsmede zijn medewerking te verlenen aan behandeling van eventuele TBC. De vreemdeling die verblijf als kennismigrant beoogt meldt zich vervolgens, zo spoedig mogelijk, maar uiterlijk binnen drie maanden na de datum van indiening van de aanvraag om een verblijfsvergunning, tot de GG&GD voor het ondergaan van een TBC-onderzoek. Hiervoor maakt hij gebruik van het originele TBC-formulier.De onderzoeksarts vult na het onderzoek het formulier in en zendt het naar het juiste kantoor van de IND, dat de aanvraag in behandeling heeft.   Op grond van de ondertekende verklaring op het TBC-formulier kan de verblijfsvergunning worden verleend, indien ook aan de overige voorwaarden wordt voldaan. Achteraf stelt de IND, op basis van opgave door de GG&GD, vast of betrokkene aan de verplichting om een TBC-onderzoek te ondergaan heeft voldaan (zie [artikel 3.79 Vb](../../../../../AMvB/vreemdelingenbesluit/2000/BWBR0011825/README.md)). Indien blijkt dat zulks niet het geval is wordt de vergunning voor verblijf als kennismigrant ingetrokken op grond van het feit dat onjuiste gegevens zijn verstrekt.   Daar waar kennismigrant staat wordt tevens bedoeld diens gezinsleden.     
### 4.3.3  

####Sticker verblijfsaantekeningen algemeen

De werkgever neemt contact op met het Loket kennis- en arbeidsmigratie van de IND voor een afspraak om ter plaatse van voornoemd loket de sticker ‘verblijfsaantekening algemeen’(zie [bijlage 7g VV](../../../../../ministeriele-regeling/voorschrift/vreemdelingen/2000/BWBR0012002/README.md)) in het reisdocument van de kennismigrant(en) en eventuele gezinsleden te laten plaatsen. Daartoe meldt de vreemdeling dan wel de werkgever zich met het paspoort van de vreemdeling die verblijf als kennismigrant beoogt, en eventuele gezinsleden, bij het Loket kennis- en arbeidsmigratie van de IND (zie [artikel 3.9, derde lid, VV](../../../../../ministeriele-regeling/voorschrift/vreemdelingen/2000/BWBR0012002/README.md)). Indien de kennismigrant in het bezit is van een mvv wordt op de sticker aangetekend: ‘Arbeid toegestaan; TWV niet vereist’. Dit geldt ook voor diens echtgeno(o)t(e) of partner. Indien de kennismigrant niet over een mvv beschikt wordt de volgende arbeidsmarktaantekening geplaatst: ‘Arbeid niet toegestaan; TWV vereist’. Dit geldt ook voor diens echtgeno(o)t(e) of partner. Daarna dient de vreemdeling zich bij de gemeente, waarin hij woonachtig is, te vervoegen met het oog op inschrijving in de GBA. Afgifte van het verblijfsdocument geschiedt door de IND na de inwilliging van de aanvraag. Voor de kennismigrant die op grond van [artikel 17, eerste lid, onder a, Vw](../../../../../wet/vreemdelingenwet/2000/BWBR0011823/README.md) is vrijgesteld van het mvv- vereiste, staat de mogelijkheid open om bij de Nederlandse diplomatieke vertegenwoordiging in het buitenland onverplicht een mvv aan te vragen teneinde zijn verblijfsaanspraak vooraf te laten toetsen (zie B1/4.1.1). De werkgever in Nederland kan voorafgaande aan de indiening van de aanvraag om een mvv middels het formulier ‘Verzoek om advies in verband met afgifte mvv kennismigrant’ verzoeken om een advies omtrent de afgifte van een mvv (zie B15/4.2).      
### 5  

####Looncriterium

### 5.1  

####Het looncriterium

Het looncriterium is een bijzondere voorwaarde voor verlening van een verblijfsvergunning voor verblijf als kennismigrant en wordt derhalve onderscheiden van het vereiste duurzaam te beschikken over voldoende zelfstandig verworven middelen van bestaan. Voor de vreemdeling die verblijf beoogt als kennismigrant gelden looncriteria, te weten een looncriterium voor vreemdelingen die ouder zijn dan dertig jaar, een looncriterium voor vreemdelingen die jonger zijn dan dertig jaar en een looncriterium voor in Nederland afgestudeerde vreemdelingen die in aansluiting op hun studie dan wel gedurende het zoekjaar, werk als kennismigrant vinden. Het looncriterium houdt in dat uit wettelijk toegestane arbeid in loondienst voor één en dezelfde werkgever, een bruto jaarloon dient te worden ontvangen ten minste ter hoogte van een bedrag dat jaarlijks door de Minister van SZW wordt vastgesteld. Het looncriterium voor kennismigranten wordt conform het gestelde in [artikel 1d, derde lid, van het Besluit tot uitvoering van de Wav](../../../../../AMvB/besluit/uitvoering/wet/arbeid/vreemdelingen/BWBR0007523/README.md) (zie paragraaf 21, onderdeel f, inkomenscriterium kennismigranten), jaarlijks met ingang van 1 januari van elk kalenderjaar herzien met de procentuele wijziging van het meest recente indexcijfer van de CAO-lonen, gepubliceerd door het Centraal Bureau voor de Statistiek. Het inkomenscriterium wordt gepubliceerd in paragraaf 21, onderdeel f, inkomenscriterium kennismigranten van de Uitvoeringsregels Wav. De vereiste premies en belastingen moeten worden afgedragen. Op het moment dat een vreemdeling die in het bezit is van een verblijfsvergunning als kennismigrant de leeftijd van dertig jaar bereikt, blijft de vreemdeling, ongeacht de functie die hij vervult, gelet op het gestelde in de toelichting van het Besluit van 28 september 2004 tot wijziging van het Besluit uitvoering Wav voldoen aan de voorwaarden voor verblijf als kennismigrant, mits hij nog steeds voldoet aan de jaarloonbepalingen die voor hem golden bij de eerste verlening van de verblijfsvergunning als kennismigrant en hij niet van werkgever is veranderd. Indien de vreemdeling na het bereiken van het dertigste levensjaar van werkgever verandert en hij verblijf als kennismigrant blijft beogen, dient hij te voldoen aan het jaarloonvereiste voor vreemdelingen van dertig jaar en ouder zoals door de Minister van SZW vastgesteld. Indien voor een vreemdeling bij de eerste verlening de verblijfsvergunning als kennismigrant het looncriterium voor afgestudeerde buitenlandse studenten geldt, blijft bij wijziging van werkgever en bij de verlenging van de geldigheidsduur van de verblijfsvergunning dit looncriterium van toepassing. 
###Uitzondering op het looncriterium

Er kan verblijf als kennismigrant worden toegestaan zonder dat hoeft te zijn voldaan aan het looncriterium zoals dat door de Minister van SZW is vastgesteld voor verblijf als kennismigrant, aan wetenschappelijk onderzoekers en aan artsen in opleiding tot specialist. Alsdan geldt het algemene middelenvereiste onverkort (Zie B1/4.3).   
### 5.1.1  

####Bestanddelen bruto jaarloon

In tegenstelling tot het middelenvereiste wordt bij de beoordeling van het looncriterium uitsluitend betekenis toegekend aan het loon in geld. Het gaat daarbij om het vaste contractueel overeengekomen en in geld vastgestelde bruto loon. De waarde van niet in geld uitgekeerd loon en de waarde van onzekere loonbestanddelen als overwerkvergoedingen, fooien en uitkeringen uit fondsen worden derhalve niet meegeteld. Vaste toeslagen zoals de vakantietoeslag en een dertiende maand kunnen bij dit bruto loon wel worden meegerekend.    
### 5.1.2  

####Bewijsmiddelen looncriterium

Het beschikken over inkomen uit arbeid in loondienst wordt in het kader van dit beleidsonderdeel aangetoond door het overleggen van: 

* een afschrift van de arbeidsovereenkomst of het aanstellingsbesluit. In het geval van een aanstelling als wetenschappelijk onderzoeker moet in het aanstellingsbesluit of de arbeidsovereenkomst zijn aangegeven de functieduiding en de functiecode zoals gedefinieerd in het universitair functieordeningssysteem. Verblijf als kennismigrant kan worden toegestaan als het functieprofiel is opgenomen in het universitair functieordeningssysteem onder de functiefamilie ‘onderzoek en onderwijs’, herkenbaar door een functiecode beginnend met 01. Indien een onderwijs- of onderzoeksinstelling het universitair functieordeningssysteem niet hanteert wordt aan de hand van een conversietabel die met de Vereniging van Universiteiten en de betrokken instelling is opgesteld beoordeeld of de vreemdeling als wetenschappelijk onderzoeker kan worden aangemerkt. In het aanstellingsbesluit of de arbeidsovereenkomst van deze onderwijs- of onderzoeksinstelling wordt de door de instelling gehanteerde functiecode danwel functiebenaming opgenomen;  

* indien sprake is van een overplaatsing in concernverband en geen arbeidsovereenkomst wordt aangegaan met het in Nederland gevestigde onderdeel, dient in ieder geval een verklaring van het (moeder)bedrijf in het buitenland en een werkgeversverklaring van het in Nederland gevestigde onderdeel te worden overgelegd. Uit de verklaring van het moederbedrijf dient te blijken voor welke duur de kennismigrant wordt overgeplaatst en de hoogte van het bruto jaarloon;  

* in het geval van een arts in opleiding tot specialist: een kopie van het bewijs van inschrijving in het opleidingsregister van de Medisch Specialisten Registratie Commissie, de Sociaal-Geneeskundigen Registratie Commissie of de Huisarts en Verpleeghuisarts Registratie Commissie. Aangezien het in de regel niet mogelijk is het bewijs van inschrijving reeds bij het indienen van het verzoek om advies te overleggen zal het verzoek om advies niet worden afgewezen vanwege het ontbreken van het bewijs van inschrijving. Uit het aanstellingsbesluit of de arbeidsovereenkomst zal wel moeten blijken dat betrokkene tewerkgesteld zal worden als arts in opleiding tot specialist. De verblijfsvergunning zal echter pas worden verleend nadat het bewijs van inschrijving in het opleidingsregister is overgelegd.    Indien in het kader van de zogenaamde 30%-regeling een netto jaarloon wordt uitbetaald dat lager is dan het vereiste bruto jaarloon, dient zulks te worden onderbouwd met een door de Belastingdienst afgegeven bewijs van toekenning van de 30% regeling. Daarbij dient vast te staan dat het brutoloon waarop de 30% regeling is toegepast, tenminste gelijk is aan het looncriterium voor verblijf als kennismigrant. Bij de beoordeling van aanvragen om een mvv of een eerste verblijfsvergunning zal in de regel geen rekening gehouden kunnen worden met een eventuele toekenning van de 30% regeling omdat in dat stadium nog geen beschikking van de belastingdienst is afgegeven.   In het geval (één van) de in B15/4.1 genoemde bij de verklaring te overleggen stukken niet door de werkgever met de ondertekende verklaring zijn overgelegd, overlegt de werkgever deze alsnog bij het eerste verzoek om advies in verband met de afgifte van een mvv of de eerste verblijfsaanvraag met het oog op een versnelde behandeling en ter beoordeling van de vraag of de werkgever de in het kader van de verklaring aangegane verplichtingen daadwerkelijk zal (kunnen) nakomen.     
### 5.1.3  

####Loon niet marktconform

De IND wijst een aanvraag om een machtiging tot voorlopig verblijf of een verblijfsvergunning onder de beperking ‘verblijf als kennismigrant’ af of trekt deze in als sprake is van een loon dat naar het oordeel van de minister van SZW niet marktconform is. Als de IND indicaties heeft dat het loon niet marktconform is, wordt een advies gevraagd aan het UWV WERKbedrijf of een bepaalde beloning wel of niet marktconform is. De IND stelt de werkgever eerst in de gelegenheid om het volgende met (aanvullende) stukken inzichtelijk te maken: 

a. de aard van het bedrijf en het totale personeelsbestand van het bedrijf;  

b. de opleiding van de kennismigrant. De werkgever moet inzichtelijk maken dat de kennismigrant over bepaalde kwalificaties beschikt. Dit kan de werkgever aantonen door het overleggen van diploma’s en/of getuigschriften van de kennismigrant. Kopieën van diploma’s en getuigschriften moeten zijn gewaardeerd door het Nuffic;  

c. informatie over de functie die de kennismigrant gaat vervullen. De werkgever moet: 

* aangeven wat de naam van de functie is en welke taken de kennismigrant binnen deze functie gaat vervullen; en  

* aantonen welke speciale deskundigheid op het gebied van opleiding en werkervaring nodig is om deze functie te doen vervullen door een kennismigrant;    

d. aanvullende informatie over de arbeidsplaats. De werkgever moet: 

* aangeven of er een Collectieve Arbeidsovereenkomst (CAO) van toepassing is, en zo ja, welke; en  

* inzichtelijk maken dat het loon en andere arbeidsvoorwaarden (inclusief de overige vergoedingen die aan de kennismigrant betaald gaan worden), overeenkomen met de laatst overeengekomen CAO.     Als geen sprake is van een CAO moet de werkgever informatie verstrekken dat het loon en andere arbeidsvoorwaarden overeenkomen met vergelijkbare functies. Alle stukken moeten zijn opgesteld in het Nederlands of zijn vertaald door een vertaler die door de Nederlandse rechtbank is beëdigd. De nieuwe voorwaarde geldt, ingevolge [artikel 3.103 Vb](../../../../../AMvB/vreemdelingenbesluit/2000/BWBR0011825/README.md), voor alle aanvragen om een verblijfsvergunning of machtiging tot voorlopig verblijf met als doel: ‘verblijf als kennismigrant’, die zijn ingediend op of na 19 juni 2011.    
### 5.1.4  

####Kortlopende arbeidsovereenkomsten

Indien de vreemdeling beschikt over een arbeidsovereenkomst voor een kortere duur dan één jaar, dient de vreemdeling gedurende de duur van de arbeidsovereenkomst naar rato te voldoen aan het criterium van het bruto jaarloon. De vreemdeling dient derhalve een loon in geld te genieten dat de uitkomst is van de rekensom: geldend looncriterium, gedeeld door twaalf en vermenigvuldigd met het aantal maanden van de arbeidsovereenkomst.     
### 5.2  

####Zelfstandige, voldoende en duurzame middelen

Indien een vreemdeling voldoet aan het looncriterium wordt zondermeer aangenomen dat hij voldoet aan het vereiste om duurzaam te beschikken over voldoende zelfstandig verworven middelen van bestaan.    
### 5.3  

####Beroepen in de individuele gezondheidszorg

Voor beroepen in de individuele gezondheidszorg is registratie in het beroepen in de individuele gezondheidszorg register verplicht. Indien een kennismigrant in Nederland een beroep wil uitoefenen waarvoor beroepen in de individuele gezondheidszorg registratie verplicht is, maar niet in het register geregistreerd staat wordt de aanvraag om een verblijfsvergunning of verzoek om advies voor verblijf als kennismigrant afgewezen omdat er geen sprake is van wettelijk toegestane arbeid (zie B15/5.1). Indien aan de beroepen in de individuele gezondheidszorg registratie voorwaarden zijn verbonden betreffende de inhoud van de uitoefening van het beroep, bijvoorbeeld dat bepaalde handelingen slechts onder supervisie verricht mogen worden, wordt de vergunning verleend. Het is de verantwoordelijkheid van de werkgever dat aan de voorwaarden voor de beroepen in de individuele gezondheidszorg registratie wordt voldaan.     
### 6  

####Geldigheidsduur van de verblijfsvergunning

De verblijfsvergunning voor verblijf als kennismigrant wordt verleend voor de duur van de arbeidsovereenkomst tot een maximum van vijf jaar. De verblijfsvergunning kan voor vijf jaar worden verleend als de vreemdeling, die verblijf als kennismigrant beoogt, een arbeidsovereenkomst voor onbepaalde tijd overlegt. Als de vreemdeling, die verblijf als kennismigrant beoogt, een arbeidsovereenkomst voor bepaalde tijd heeft, wordt de verblijfsvergunning voor verblijf als kennismigrant voor ten hoogste de duur van de arbeidsovereenkomst afgegeven (zie [artikelen 3.57](../../../../../AMvB/vreemdelingenbesluit/2000/BWBR0011825/README.md) en [3.59a Vb](../../../../../AMvB/vreemdelingenbesluit/2000/BWBR0011825/README.md)). Als de kennismigrant als arts in opleiding tot specialist staat ingeschreven in een opleidingsregister wordt de verblijfsvergunning verleend voor ten hoogste de duur van de opleiding. Indien de vreemdeling voor een beperkte periode in het beroepen in de individuele gezondheidszorg register staat geregistreerd wordt de verblijfsvergunning verleend voor de duur van de registratie. De vreemdeling die in het bezit is gesteld van een verblijfsvergunning als kennismigrant hoeft geen wijziging van de beperking aan te vragen als hij van werkgever verandert mits nog steeds aan de voorwaarden voor verblijf als kennismigrant wordt voldaan. 
###Gezinsleden

Echtgenoten en partners van kennismigranten krijgen op grond van [artikel 3.57 Vb](../../../../../AMvB/vreemdelingenbesluit/2000/BWBR0011825/README.md) een verblijfsvergunning voor de duur van één jaar. Na één jaar kan op grond van [artikel 3.67, eerste lid, onder a, Vb](../../../../../AMvB/vreemdelingenbesluit/2000/BWBR0011825/README.md) de verblijfsvergunning worden verlengd voor de duur van vijf jaren (zie B2/9). Voor minderjarige kinderen van kennismigranten wordt tevens verwezen naar het bepaalde in B2/5.    
### 7  

####Beperkingen, arbeidsmarktaantekeningen en voorschriften

###Beperking

Indien aan de voorwaarden van het bepaalde in dit hoofdstuk wordt voldaan, wordt aan de vreemdeling op grond van artikel 3.4, eerste lid, onder y, Vb een verblijfsvergunning verleend onder de beperking ‘verblijf als kennismigrant’. 
###Arbeidsmarktaantekening

Op het verblijfsdocument wordt de aantekening geplaatst: ‘Andere arbeid alleen toegestaan indien werkgever beschikt over TWV’. De arbeidsmarktaantekening ‘Andere arbeid alleen toegestaan indien werkgever beschikt over TWV’houdt in dat een vreemdeling, die in het bezit is van een verblijfsvergunning als kennismigrant, arbeid als kennismigrant mag verrichten. Voor andere arbeid is een TWV vereist. In het geval de kennismigrant drie onafgebroken jaren in het bezit is geweest van een verblijfsvergunning als kennismigrant en hij daarna wijziging van de beperking in arbeid in loondienst aanvraagt, krijgt hij de arbeidsmarktaantekening ‘Arbeid vrij toegestaan; TWV niet vereist’. 
###Gezinsleden

De verblijfsvergunning aan echtgeno(o)t(e) of geregistreerd partner wordt verleend onder de beperking ‘verblijf bij echtgeno(o)t(e)/geregistreerd)partner/ouder (naam). Arbeid vrij toegestaan. TWV niet vereist’. De verblijfsvergunning aan minderjarige kinderen wordt verleend onder de beperking ‘gezinshereniging bij (naam ouder(s)). Arbeid vrij toegestaan. TWV niet vereist’. 
###Voorschriften

Aan de afgifte van de verblijfsvergunning wordt het voorschrift verbonden de verplichting voldoende verzekerd te zijn tegen ziektekosten met inbegrip van de kosten verbonden aan opname en verpleging in een sanatorium of een psychiatrische inrichting.    
### 8  

####Wijziging van werkgever, zoekperiode, af- en aanmelding en intrekking

### 8.1  

####Wijziging van werkgever

Indien de kennismigrant van werkgever verandert, moet hij nog steeds voldoen aan de voorwaarden voor verblijf als kennismigrant. Op de nieuwe werkgever rust de verplichting aan het loket kennis- en arbeidsmigratie van de IND te melden dat betrokken kennismigrant in dienst is getreden en daarbij de van toepassing zijnde bewijsmiddelen zoals genoemd in B15/5.1.2 te overleggen.  Indien de kennismigrant van werkgever verandert en hij een brutoloon verdient dat beneden het aan kennismigranten te stellen looncriterium ligt of andere werkzaamheden dan die als wetenschappelijk onderzoeker of arts in opleiding tot specialist wil verrichten en/of bij een werkgever in dienst treedt die geen verklaring (zie [bijlage 12a VV](../../../../../ministeriele-regeling/voorschrift/vreemdelingen/2000/BWBR0012002/README.md)) in het kader van het kennismigrantenbeleid heeft overgelegd aan de IND, wordt zijn verblijfsvergunning ingetrokken dan wel de aanvraag tot het verlengen van de verblijfsvergunning afgewezen. Indien de vreemdeling nog voor het verrichten van arbeid in loondienst in Nederland wil verblijven, kan hij wijziging van de beperking “ arbeid in loondienst” aanvragen.     
### 8.2  

####Zoekperiode

Indien de arbeidsovereenkomst van de kennismigrant gedurende de geldigheidsduur van zijn verblijfsvergunning door de werkgever voortijdig wordt ontbonden, zonder dat de kennismigrant daarvan een verwijt kan worden gemaakt, wordt hem een zoektermijn van drie maanden gegund. De werkgever maakt schriftelijk melding van de beëindiging van het dienstverband bij het loket kennis- en arbeidsmigratie van de IND. Vanaf de datum waarop de arbeidsovereenkomst is beëindigd geldt een zoekperiode van drie maanden voor de vreemdeling om een nieuwe functie als kennismigrant te verwerven. Indien de vreemdeling erin slaagt opnieuw werk te vinden als kennismigrant doet de (nieuwe) werkgever daarvan schriftelijk mededeling aan het loket kennis- en arbeidsmigratie van de IND onder overlegging van de van toepassing zijnde bewijsmiddelen zoals genoemd in B15/5.1.2. In het geval dat de kennismigrant een nieuwe werkgever vindt, dient deze toegelaten te zijn tot de kennismigrantenregeling op grond van een ondertekende verklaring (zie [bijlage 12a VV](../../../../../ministeriele-regeling/voorschrift/vreemdelingen/2000/BWBR0012002/README.md)) en dient de vreemdeling te voldoen aan het looncriterium, respectievelijk dient hij een functie als wetenschappelijk onderzoeker dan wel arts in opleiding tot specialist te vervullen. Slaagt de vreemdeling er niet in binnen drie maanden een dergelijke functie te vinden dan wordt zijn verblijfsvergunning ingetrokken. Indien de zoekperiode van drie maanden zich uitstrekt voorbij de geldigheidsduur van de verblijfsvergunning van de kennismigrant, dient de kennismigrant om verlenging van zijn verblijfsvergunning als kennismigrant te vragen. Bij de behandeling van de aanvraag zal rekening gehouden worden met de (resterende) zoekperiode die de vreemdeling wordt gegund om een functie als kennismigrant te verwerven. Voor deze aanvraag is de gangbare behandeltermijn van twee weken niet van toepassing. Indien de vreemdeling erin slaagt opnieuw werk te vinden als kennismigrant dient de kennismigrant, dan wel diens (nieuwe) werkgever, daarvan schriftelijk melding te doen onder overlegging van de van toepassing zijnde bewijsmiddelen zoals genoemd in B15/5.1.2. In het geval de kennismigrant een nieuwe werkgever vindt, deze is toegelaten tot de kennismigrantenregeling op grond van een ondertekende verklaring (zie [bijlage 12a VV](../../../../../ministeriele-regeling/voorschrift/vreemdelingen/2000/BWBR0012002/README.md)) en de vreemdeling voldoet aan het looncriterium, respectievelijk een functie als wetenschappelijk onderzoeker dan wel arts in opleiding tot specialist vervult, kan de verblijfsvergunning voor verblijf als kennismigrant worden verlengd. Vindt de vreemdeling geen baan als kennismigrant dan zal de aanvraag tot verlenging worden afgewezen. Voor de vreemdeling die als arts in opleiding tot specialist een verblijfsvergunning als kennismigrant aanvraagt geldt dat deze zal worden verleend voor de duur van zijn opleiding. Na beëindiging van zijn opleiding is verlenging van de verblijfsvergunning voor verblijf als kennismigrant slechts mogelijk indien de arts in opleiding tot specialist een andere functie als kennismigrant verwerft. In dat geval dient hij verlenging van de vergunning voor verblijf als kennismigrant aan te vragen.    
### 8.3  

####Af- en aanmelding, intrekking

Op de vreemdeling rust de verplichting om onmiddellijk aan de Korpschef melding te maken van het feit dat hij niet meer aan de beperking voldoet. Op de werkgever rust de verplichting om de IND schriftelijk in kennis te stellen van het feit dat de kennismigrant niet langer bij deze werkgever werkzaam is, niet langer aan het looncriterium voldoet, of niet langer werkzaamheden als wetenschappelijk onderzoeker of arts in opleiding tot specialist vervult (zie daarvoor ook [artikelen 4.41](../../../../../AMvB/vreemdelingenbesluit/2000/BWBR0011825/README.md) en [4.43 Vb](../../../../../AMvB/vreemdelingenbesluit/2000/BWBR0011825/README.md) en [A3/7.3.5](../../../../../circulaire/vreemdelingencirculaire/2000/(a)/BWBR0012287/README.md) en [A3/7.3.7](../../../../../circulaire/vreemdelingencirculaire/2000/(a)/BWBR0012287/README.md)). De verblijfsvergunning onder de beperking ‘verblijf als kennismigrant’ kan op grond van het bepaalde in [artikel 19, Vw](../../../../../wet/vreemdelingenwet/2000/BWBR0011823/README.md), juncto [artikel 18 eerste lid, aanhef en onder g, Vw](../../../../../wet/vreemdelingenwet/2000/BWBR0011823/README.md), worden ingetrokken als betrokkene niet meer voldoet aan de voorwaarden van de beperking ‘verblijf als kennismigrant’.     
### 9  

####Werkloosheid, ziekte en arbeidsongeschiktheid

### 9.1  

####Werkloosheid

Werkloosheid is van invloed op de verblijfsrechtelijke positie van kennismigranten die houder zijn van een verblijfsvergunning voor bepaalde tijd voor verblijf als kennismigrant.  De verblijfsvergunning voor verblijf als kennismigrant wordt ingetrokken in het geval de vreemdeling niet langer werkzaam is als kennismigrant, dat wil zeggen wanneer hij niet langer in dienst is van een werkgever die een verklaring in het kader van het kennismigrantenbeleid heeft afgelegd (zie [bijlage 12a VV](../../../../../ministeriele-regeling/voorschrift/vreemdelingen/2000/BWBR0012002/README.md)) en/of niet voldoet aan het aan een kennismigrant te stellen looncriterium of aan de kwalificatie van wetenschappelijk onderzoeker dan wel arts in opleiding tot specialist. Dit is niet het geval wanneer een zoekperiode van drie maanden is toegestaan vanwege niet verwijtbare werkloosheid.   Gedurende de zoekperiode voorziet de kennismigrant zelfstandig in zijn onderhoud. Indien hij gedurende de zoekperiode een beroep doet op publieke middelen kan zijn verblijfsvergunning worden ingetrokken. Indien de kennismigrant werk vindt, maar niet als kennismigrant, dient hij een wijziging van de verblijfsvergunning voor arbeid in loondienst aan te vragen. Daarbij wordt getoetst aan de voor arbeid in loondienst geldende voorwaarden (zie B5).     
### 9.2  

####Ziekte en arbeidsongeschiktheid

Ziekte en arbeidsongeschiktheid zijn van invloed op de verblijfsrechtelijke positie van kennismigranten. Bij ziekte blijft de kennismigrant aan de voorwaarden voldoen zolang er sprake is van een dienstverband met een werkgever die een verklaring heeft afgelegd in het kader van het kennismigrantenbeleid en hij, hetzij vanwege het ontvangen loon, hetzij op grond van een uitkering, hetzij op grond van een combinatie van beide, aan het loonvereiste blijft voldoen. Indien een kennismigrant na een periode van ziekte arbeidsongeschikt wordt verklaard, geldt het volgende. Onder een kennismigrant die arbeidsongeschikt is wordt verstaan de vreemdeling die in het bezit is van een verblijfsvergunning als kennismigrant en die een uitkering uit hoofde van de [WAO](../../../../../wet/wet/op/de/arbeidsongeschiktheidsverzekering/BWBR0002524/README.md) / [WIA](../../../../../wet/wet/werk/en/inkomen/naar/arbeidsvermogen/BWBR0019057/README.md) geniet. De verblijfsvergunning van de kennismigrant wordt ingetrokken bij volledige arbeidsongeschiktheid. Indien sprake is van gedeeltelijke arbeidsongeschiktheid (percentage minder dan 80%) en de kennismigrant in dienst blijft bij de werkgever dient hij, op grond van de uitkering uit hoofde van de [WAO](../../../../../wet/wet/op/de/arbeidsongeschiktheidsverzekering/BWBR0002524/README.md) / [WIA](../../../../../wet/wet/werk/en/inkomen/naar/arbeidsvermogen/BWBR0019057/README.md) en zijn inkomen uit het dienstverband met de werkgever, nog steeds te voldoen aan het looncriterium dat geldt voor verblijf als kennismigrant. Als de kennismigrant gedeeltelijk arbeidsgeschikt is en zijn dienstverband bij de werkgever is beëindigd zonder dat hem daarvan een verwijt kan worden gemaakt, kan hij gebruik maken van de zoekperiode van drie maanden na de datum waarop het dienstverband (voortijdig) is beëindigd. Indien betrokken vreemdeling er niet in slaagt om in die periode werk te vinden waarmee hij voldoet aan de voorwaarden voor verblijf als kennismigrant, wordt de verblijfsvergunning voor verblijf als kennismigrant ingetrokken. Bij de beoordeling of de gedeeltelijk arbeidsongeschikte vreemdeling voldoet aan het looncriterium dat geldt voor verblijf als kennismigrant wordt een uitkering uit hoofde van de [WAO](../../../../../wet/wet/op/de/arbeidsongeschiktheidsverzekering/BWBR0002524/README.md) / [WIA](../../../../../wet/wet/werk/en/inkomen/naar/arbeidsvermogen/BWBR0019057/README.md) meegerekend als bestanddeel van het brutoloon.     
### 10  

####Studenten die hun opleiding in Nederland hebben voltooid

### 10.1  

####Zoekjaar

Vreemdelingen die met goed gevolg een hogere beroepsopleiding of wetenschappelijke studie in Nederland hebben afgerond, krijgen de mogelijkheid om binnen maximaal één jaar (zoekperiode) na de datum van voltooiing van de studie of opleiding een functie als kennismigrant te vinden. Het gaat hier om vreemdelingen die op basis van een verblijfsvergunning onder de beperking ‘studie’ in Nederland hun studie hebben afgerond. Indien de vreemdeling gebruik wil maken van het zoekjaar, dient de vreemdeling een aanvraag tot wijziging van de beperking in (zie B15/10.2 en B15/10.3). Indien de vreemdeling erin slaagt binnen de periode van één jaar na voltooiing van zijn opleiding of studie een baan als kennismigrant te vinden, de werkgever op grond van een ondertekende verklaring (zie [bijlage 12a VV](../../../../../ministeriele-regeling/voorschrift/vreemdelingen/2000/BWBR0012002/README.md)) is toegelaten tot de kennismigrantenregeling en de vreemdeling aan het looncriterium voldoet, kan de vreemdeling een aanvraag om wijziging van de beperking in ‘verblijf als kennismigrant’ indienen (zie B15/3 en verder). Het zoekjaar geldt niet voor vreemdelingen die verblijf hebben voor studie aan voortgezet of beroepsonderwijs. Aan hen is verblijf toegestaan onder meer om een positieve bijdrage aan de ontwikkeling in het land van herkomst te kunnen leveren. Het bieden van een mogelijkheid om zich na beëindiging van de studie aan voortgezet en beroepsonderwijs op een functie als kennismigrant te oriënteren, is niet in overeenstemming met de intentie van het toestaan van verblijf voor studie aan voortgezet of beroepsonderwijs.    
### 10.2  

####Voorwaarden

De verblijfsvergunning kan op aanvraag worden verleend, indien: 

a. de vreemdeling een door de hoger onderwijsinstelling gewaarmerkte kopie van het diploma overlegt waaruit blijkt dat en per wanneer hij de opleiding succesvol heeft afgerond;  

b. zich geen van de algemene weigeringsgronden voordoen (zie B1/4).   In afwijking van B1/4.3 wordt de verblijfsvergunning ook verleend indien de vreemdeling niet (meer) beschikt over voldoende duurzame middelen van bestaan. Als de vreemdeling gedurende het zoekjaar een beroep doet op de algemene middelen kan dit gevolgen hebben voor het verblijfsrecht. Indien de vreemdeling gebruik wil maken van het zoekjaar, dient hij een aanvraag tot wijziging van de beperking in door middel van een aanvraagformulier (zie [bijlage 13 VV](../../../../../ministeriele-regeling/voorschrift/vreemdelingen/2000/BWBR0012002/README.md)) dat te verkrijgen is bij de Immigratie- en Naturalisatiedienst. Deze aanvraag dient bij één van de loketten van de Immigratie- en Naturalisatiedienst te worden ingediend. 
###Gezinsleden

De algemene bepalingen van B1/4, B2/2, B2/4 en B2/5 zijn van toepassing, tenzij navolgend anders is bepaald. Indien sprake is van eerste toelating geldt het algemene middelenvereiste (zie B1/4.3, B2/2.10, B2/4.11 en B2/5.10). Indien sprake is van voortgezet verblijf geldt het volgende. Als de aanvraag tot het verlengen van de geldigheidsduur van de verblijfsvergunning kan worden afgewezen, omdat het gezinslid bij wie de vreemdeling verblijft niet meer duurzaam en zelfstandig beschikt over voldoende middelen van bestaan, wordt bezien of de gevolgen voor de vreemdeling niet onevenredig zijn in verhouding tot de met het middelenvereiste te dienen doelen. Omtrent die afweging van belangen wordt verwezen naar B2/9.5.2.    
### 10.3  

####Beperkingen, arbeidsmarktaantekeningen en voorschriften

###Beperking

Indien aan de voorwaarden van het bepaalde in dit hoofdstuk wordt voldaan, wordt aan de vreemdeling op grond van [artikel 3.4, derde lid, Vb](../../../../../AMvB/vreemdelingenbesluit/2000/BWBR0011825/README.md) een verblijfsvergunning verleend onder de beperking ‘verblijf gedurende zoekjaar afgestudeerde’. 
###Arbeidsmarktaantekening

Op het verblijfsdocument wordt de aantekening geplaatst: ‘Arbeid vrij toegestaan; TWV niet vereist. Beroep op publieke middelen kan gevolgen hebben voor het verblijfsrecht’. 
###Gezinsleden

De verblijfsvergunning aan echtgeno(o)t(e) of geregistreerd partner wordt verleend onder de beperking ‘verblijf bij echtgeno(o)t(e)/geregistreerd)partner/ouder (naam). Arbeid vrij toegestaan; TWV niet vereist’. De verblijfsvergunning aan minderjarige kinderen wordt verleend onder de beperking ‘gezinshereniging bij (naam ouder(s)). Arbeid vrij toegestaan; TWV niet vereist’. 
###Voorschriften

Aan de afgifte van de verblijfsvergunning wordt het voorschrift verbonden de verplichting voldoende verzekerd te zijn tegen ziektekosten met inbegrip van de kosten verbonden aan opname en verpleging in een sanatorium of een psychiatrische inrichting.    
### 10.4  

####Verlenging en zoekperiode

De verblijfsvergunning onder de beperking ‘verblijf gedurende zoekperiode afgestudeerde’ is van tijdelijke aard en wordt verleend voor ten hoogste één jaar. De geldigheidsduur van de verblijfsvergunning kan derhalve niet worden verlengd.     
### 11  

####Regeling hoogopgeleiden

### 11.1  

####Zoekjaar

Vreemdelingen die in Nederland zijn afgestudeerd aan een geaccrediteerde opleiding, als opgenomen in het Centraal Register Opleidingen Hoger Onderwijs met een Master-graad alsmede vreemdelingen die in Nederland gepromoveerd zijn, krijgen binnen de regeling hoogopgeleiden de mogelijkheid om binnen maximaal één jaar (zoekjaar) een functie als kennismigrant te vinden of een innovatief bedrijf te starten. Hetzelfde geldt voor vreemdelingen die zijn afgestudeerd met een Master-graad of gepromoveerd aan een opleiding die is opgenomen in de top-150 van de in 2007 gepubliceerde lijsten van de ‘Times Higher Education Supplement’of de ‘Jiao Tong Shanghai University’. Daarnaast wordt de vreemdeling die om toelating vraagt in het kader van de regeling hoogopgeleiden getoetst aan de hand van een puntensysteem. Er wordt getoetst op opleiding, op leeftijd en op indicatoren voor het welslagen in Nederland. De vreemdeling dient minimaal 35 punten te halen in het puntensysteem om voor toelating in aanmerking te komen. Voor de mvv-aanvraag in het kader van de regeling hoogopgeleiden wordt gestreefd naar afhandeling van de aanvraag binnen een termijn van vier weken na voldoening van de leges. Voor de aanvraag om een verblijfsvergunning zal afhandeling binnen zes weken worden na gestreefd.  Deze regeling wijkt op de volgende punten af van het beleid inzake het zoekjaar afgestudeerden (zie B15/10): 

– de vreemdeling die gebruik maakt van het zoekjaar afgestudeerde heeft alleen direct na voltooiing van de studie een jaar de mogelijkheid om arbeid als kennismigrant te zoeken, de hoogopgeleide heeft tot drie jaar na datum afstuderen of promoveren de mogelijkheid om gebruik te maken van het zoekjaar in het kader van de regeling hoogopgeleiden;  

– om in aanmerking te komen voor het zoekjaar afgestudeerde moet de vreemdeling een door de hoger onderwijsinstelling gewaarmerkte kopie van het diploma overleggen, de hoogopgeleide dient een schriftelijke diplomawaardering van Nuffic over te leggen;  

– de vreemdeling met de verblijfsvergunning onder de beperking ‘verblijf gedurende zoekjaar afgestudeerde’ en zijn in het kader van gezinshereniging toegelaten gezinsleden zijn vrij op de arbeidsmarkt, de hoogopgeleide en zijn gezinsleden hebben een TWV nodig;  

– gepromoveerden komen niet in aanmerking voor het zoekjaar afgestudeerde, maar wel voor het zoekjaar hoogopgeleide;  

– vreemdelingen die een Bachelors-graad hebben behaald komen wel in aanmerking voor het zoekjaar afgestudeerde, maar niet voor het zoekjaar hoogopgeleide;  

– voor het zoekjaar afgestudeerde wordt geen puntensysteem gehanteerd.       
### 11.2  

####Voorwaarden

De verblijfsvergunning kan op aanvraag worden verleend, indien: 

a. de vreemdeling niet reeds in het bezit is geweest van een verblijfsvergunning onder de beperking ‘zoekjaar afgestudeerde’;  

b. de vreemdeling een Master-graad heeft behaald of is gepromoveerd aan een geaccrediteerde opleiding, als opgenomen in het Centraal Register Opleidingen Hoger Onderwijs, of aan een buitenlandse opleiding die in de top-150 staat van de in 2007 gepubliceerde ‘Academic Ranking of World Universities’ gepubliceerd door de ‘Shanghai Jiao Tong university’ of in de in 2007 door de ‘Times Higher Education Supplement’ gepubliceerde ‘QS world universities ranking’;  

c. de vreemdeling op het moment van de aanvraag niet langer dan drie jaar is afgestudeerd of gepromoveerd;  

d. de vreemdeling minimaal 35 punten heeft behaald in het puntensysteem;  

e. zich geen van de algemene weigeringsgronden voordoen (zie B1/4). In afwijking van B1/4.3 wordt de verblijfsvergunning ook verleend indien de vreemdeling niet (meer) beschikt over voldoende duurzame middelen van bestaan, mits geen beroep wordt gedaan op de publieke middelen.    Als de vreemdeling gedurende het zoekjaar hoogopgeleide een beroep doet op de algemene middelen kan dit gevolgen hebben voor het verblijfsrecht.    *Ad a.*  De vreemdeling die reeds een verblijfsvergunning onder de beperking ‘verblijf gedurende zoekjaar afgestudeerde’ heeft gehad, kan geen verblijfsvergunning meer krijgen onder de beperking ‘verblijf gedurende zoekjaar hoogopgeleide’.    *Ad b. Opleiding*  De in Nederland afgestudeerde vreemdeling dient een geaccrediteerde opleiding, als opgenomen in het Centraal Register Opleidingen Hoger Onderwijs te hebben afgerond met een Master-graad of een Doctor-graad te hebben behaald.   Omdat nog niet alle studenten een geaccrediteerde opleiding met een Master-graad afronden, maar er ook nog studenten afstuderen aan een ongedeelde opleiding, wordt een getuigschrift van een geaccrediteerde ongedeelde opleiding in het wetenschappelijk onderwijs als bedoeld in [artikel 18:15 WHW](../../../../../wet/wet/op/het/hoger/onderwijs/en/wetenschappelijk/onderzoek/BWBR0005682/README.md), gelijkgesteld met een Master-graad als hierbedoeld.   De in het buitenland afgestudeerde vreemdeling dient een opleiding te hebben afgerond met een Master-graad of een Doctor of Philosophy-graad of equivalent daarvan aan een onderwijsinstelling die voorkomt in de top-150 de in 2007 gepubliceerde lijsten van ‘Times Higher Education Supplement’ of ‘Jiao Tong Shanghai University’. Deze lijsten zijn te vinden op de websites van ‘Top Universities’ en ‘Academic Ranking of World Universities’.   De vreemdeling dient zelf zorg te dragen voor waardering van zijn diploma door de Nuffic. Hiertoe dient hij een gewaarmerkt kopie van zijn diploma en de bijbehorende cijferlijst, zonodig voorzien van een vertaling door een beëdigde vertaler voor waardering aan de Nuffic voor te leggen. De aanvraag dient te worden ingediend bij het Informatiecentrum Diplomawaardering. De Nuffic zal aan de hand van de gewaarmerkte kopieën zomogelijk de authenticiteit van het diploma beoordelen. Betrokkene toont dit aan door overlegging van de schriftelijke diplomawaardering van Nuffic bij de aanvraag bij de IND.    *Ad c.*  De vreemdeling heeft tot drie jaar na datum afstuderen of promoveren de mogelijkheid van de regeling hoogopgeleiden gebruik te maken.    *Ad d.*   *Puntensysteem*  Onze Minister beoordeelt door middel van het puntensysteem of de vreemdeling in aanmerking komt voor het zoekjaar hoogopgeleiden. In het puntensysteem kan de vreemdeling maximaal 40 punten behalen. De vreemdeling heeft minimaal 35 punten nodig om voor verblijf in aanmerking te komen. De onderdelen waarvoor punten kunnen worden toegekend zijn: 

1. opleiding;  

2. leeftijd; en  

3. indicatoren voor welslagen in Nederland.      *Ad 1.*  De afgestudeerde of gepromoveerde aan een Nederlandse hoger onderwijsinstelling of een buitenlandse topuniversiteit krijgt maximaal 30 punten.    *Ad 2.*  Hoe jonger een vreemdeling binnenkomt, hoe langer hij/zij een positieve bijdrage kan leveren aan de welvaartstaat. Een jongere leeftijd betekent doorgaans ook dat de vreemdeling zich snel aan Nederland zal kunnen aanpassen en gemakkelijker een baan zal kunnen vinden. De vreemdeling die tussen de 21 en 40 jaar is, scoort 5 extra punten.    *Ad 3.*  Hieronder wordt verstaan eerder verblijf in Nederland voor arbeid of studie, de Nederlandse of Engelse taal sprekend of opleiding voltooid aan een hoger onderwijsinstelling in een land aangesloten bij de Bologna-verklaring. Een eerdere ervaring met Nederland of het spreken van de Nederlandse taal (Nederlands als tweede taal op niveau A2) of in elk geval de Engelse taal (op International English Language Testing System niveau 6) of een Bachelor-, Master-graad of een Doctor-graad, behaald aan een onderwijsinstelling in een land aangesloten bij de Bologna-verklaring kan rekenen op extra punten. Bij de in 1999 ondertekende Bologna-verklaring hebben de aangesloten Europese landen zich gecommitteerd te komen tot een Europa-breed vergelijkbaar en uitwisselbaar onderwijssysteem. De aangesloten landen hebben hierin vast gelegd dat zij vóór 2010 het Bachelor-Master stelsel invoeren. De achterliggende gedachte is dat het hoger onderwijs op deze manier flexibeler, opener en aantrekkelijker wordt. Gelet hierop zal een vreemdeling die een opleiding heeft voltooid aan een hoger onderwijsinstelling in een land aangesloten bij de Bologna-verklaring gemakkelijker aansluiting vinden met de Nederlandse arbeidsmarkt.   Puntensysteem hoogopgeleiden: 

| Onderdelen  |--- | Punten  | Bewijsstukken  |
|:---|:---|:---|:---|
| Opleiding (max. 30 punten)  | – Doctor-graad  | 30  | Diploma/getuigschrift niet ouder dan drie jaar van geaccrediteerde opleiding aan een Nederlandse hoger onderwijsinstelling of van buitenlandse universiteit in top-150 ranglijst 2007 Times Higher Education Supplement of Jiao Tong Shanghai University  |
| – Master  | 25  |
| Leeftijd (max. 5 punten)  | 21–40 jaar  | 5  | Geboorteakte  |
| --- | --- | --- | --- |
| Indicatoren voor welslagen in Nederland (max. 5 punten)  | – Voormalige werkgevers in Nederland (minimaal half jaar)  | 5  | – Arbeidscontract of werkgeversverklaring  |
| – In Nederland genoten studie (minimaal half jaar)  | 5  | – Inschrijvingsbewijs of deelname certificaat  |
| --- | – Spreekt ‘Nederlands als Tweede Taal’ op A2 niveau  | 5  | – Diploma  |
| --- | – Spreekt Engelse taal (International English Language Testing System niveau 6)  | 5  | – Verklaring taalinstituut  |
| --- | – Bachelor, Master of Doctor -graad behaald aan opleiding in land aangesloten bij Bologna-verklaring  | 5  | – Diploma  |
| --- |  *Max. aantal punten*   |  *40*   | --- |

*Quotum*  Om mogelijke excessieve gebruikmaking van de regeling hoogopgeleiden te kunnen bestrijden kan, na besluitvorming daarover onder verantwoordelijkheid van onze Minister en de Minister van SZW en OCW, besloten worden voor toelating in het kader van de regeling hoogopgeleiden een quotum in te stellen.    *Bewijsstukken*  De opsomming van de genoemde bewijsstukken is indicatief en niet uitputtend bedoeld. Vreemdelingen die zijn afgestudeerd aan een hoger onderwijsinstelling gevestigd in een Engelstalig land, zullen geen verklaring van een taalinstituut hoeven te overleggen.    *Gezinsleden*  De algemene bepalingen van B1/4, B2/2, B2/4 en B2/5 zijn van toepassing, tenzij navolgend anders is bepaald. Indien sprake is van eerste toelating geldt het algemene middelenvereiste (zie B1/4.3, B2/2.10, B2/4.11 en B2/5.10). Indien sprake is van voortgezet verblijf geldt het volgende. Als de aanvraag tot het verlengen van de geldigheidsduur van de verblijfsvergunning kan worden afgewezen, omdat het gezinslid bij wie de vreemdeling verblijft niet meer duurzaam en zelfstandig beschikt over voldoende middelen van bestaan, wordt bezien of de gevolgen voor de vreemdeling niet onevenredig zijn in verhouding tot de met het middelenvereiste te dienen doelen. Voor die afweging van belangen wordt verwezen naar B2/9.5.2.     
### 11.3  

####Geldigheidsduur van de verblijfsvergunning

De verblijfsvergunning zoekjaar hoogopgeleide wordt verleend met ingang van de datum aanvraag van de verblijfsvergunning en wordt altijd, ongeacht de datum van afstuderen of promoveren, verleend voor de duur van één jaar.    
### 11.4  

####Beperkingen, arbeidsmarktaantekeningen en voorschriften

*Beperking*  Indien aan de voorwaarden van het bepaalde in dit hoofdstuk wordt voldaan, wordt aan de vreemdeling op grond van [artikel 3.4, derde lid, Vb](../../../../../AMvB/vreemdelingenbesluit/2000/BWBR0011825/README.md) een verblijfsvergunning verleend onder de beperking ‘verblijf gedurende zoekjaar hoogopgeleide’.    *Arbeidsmarktaantekening*  Op het verblijfsdocument wordt de aantekening geplaatst: ‘Arbeid uitsluitend toegestaan indien werkgever beschikt over TWV’. ‘Beroep op publieke middelen kan gevolgen hebben voor het verblijfsrecht’.    *Gezinsleden*  De verblijfsvergunning aan echtgeno(o)t(e) of geregistreerd partner wordt verleend onder de beperking ‘verblijf bij echtgeno(o)t(e)/geregistreerd)partner/ouder (naam). Arbeid uitsluitend toegestaan indien werkgever beschikt over TWV’. De verblijfsvergunning aan minderjarige kinderen wordt verleend onder de beperking ‘gezinshereniging bij (naam ouder(s)). Arbeid uitsluitend toegestaan indien werkgever beschikt over TWV’.    *Voorschriften*  Aan de afgifte van de verblijfsvergunning wordt het voorschrift verbonden de verplichting voldoende verzekerd te zijn tegen ziektekosten met inbegrip van de kosten verbonden aan opname en verpleging in een sanatorium of een psychiatrische inrichting.     
### 11.5  

####Verlenging en zoekperiode

De verblijfsvergunning onder de beperking ‘verblijf gedurende zoekperiode hoogopgeleide’ is van tijdelijke aard en wordt verleend voor ten hoogste één jaar. De geldigheidsduur van de verblijfsvergunning kan derhalve niet worden verlengd. De geldigheidsduur van een TWV verleend in samenhang met een verblijfsvergunning in het kader van de regeling hoogopgeleiden zal gelet hierop in beginsel maximaal een jaar zijn. Aan een langere geldigheidsduur van de TWV kunnen geen verblijfsrechten worden ontleend. Indien de vreemdeling erin slaagt binnen de periode van één jaar, na verlening van de verblijfsvergunning, een baan als kennismigrant te vinden bij een werkgever die op grond van een ondertekende verklaring (zie [bijlage 12a VV](../../../../../ministeriele-regeling/voorschrift/vreemdelingen/2000/BWBR0012002/README.md)) is toegelaten tot de kennismigrantenregeling en de vreemdeling aan het looncriterium voldoet, kan de vreemdeling een aanvraag om wijziging van de beperking van de verblijfsvergunning in ‘verblijf als kennismigrant’ indienen (zie B15/3 en verder). Voor de hoogopgeleiden wordt aangesloten bij het looncriterium voor in Nederland afgestudeerde vreemdelingen die in aansluiting op hun studie dan wel gedurende het zoekjaar, werk als kennismigrant vinden. Indien de vreemdeling erin slaagt binnen de periode van één jaar een innovatief bedrijf te starten en daarmee voldoet aan de toelatingsvoorwaarden voor verblijf als zelfstandige (zie B5/7), kan de vreemdeling een aanvraag om wijziging van de beperking van de verblijfsvergunning in ‘verblijf voor arbeid als zelfstandige’ indienen.      
### 16  

####Voortgezet verblijf

### 1  

####Inleiding

[Artikel 3.50 Vb](../../../../../AMvB/vreemdelingenbesluit/2000/BWBR0011825/README.md) bevat een bijzondere regeling voor het voortgezet verblijf van de vreemdeling die als minderjarige in het bezit is gesteld van een verblijfsvergunning in het kader van gezinshereniging met een persoon met een niet-tijdelijk verblijfsrecht. Artikel 3.50 Vb bevat algemeen verbindende voorschriften. Indien aan de voorwaarden van artikel 3.50 Vb wordt voldaan, moet de verblijfsvergunning worden verleend (zie B16/2). Ingevolge [artikel 3.51 Vb](../../../../../AMvB/vreemdelingenbesluit/2000/BWBR0011825/README.md) kan, onder bepaalde voorwaarden, aan de volgende categorieën vreemdelingen een verblijfsvergunning onder de beperking ‘voortgezet verblijf’ worden verleend: 

* De vreemdeling die in het kader van gezinshereniging of -vorming is toegelaten (zie B16/3);  

* De vreemdeling die in het kader van medische behandeling is toegelaten (zie B16/4);  

* De vreemdeling die in het kader van het beleid inzake Amv’s is toegelaten (zie B16/5); en  

* De vreemdeling die in het kader van het beleid inzake het buitenschuldcriterium is toegelaten (zie B16/6).   [Artikel 3.51 Vb](../../../../../AMvB/vreemdelingenbesluit/2000/BWBR0011825/README.md) geeft het kader waarbinnen aan deze vreemdeling een verblijfsvergunning kan worden verleend. Dit artikel bevat algemeen verbindende voorschriften. Indien niet wordt voldaan aan de voorwaarden van [artikel 3.50](../../../../../AMvB/vreemdelingenbesluit/2000/BWBR0011825/README.md) of [3.51 Vb](../../../../../AMvB/vreemdelingenbesluit/2000/BWBR0011825/README.md), wordt de verblijfsvergunning niet verleend. Artikel 3.51 Vb geeft geen verplichting, maar een bevoegdheid om de verblijfsvergunning te verlenen. In B16 wordt uiteengezet onder welke voorwaarden van die bevoegdheid gebruik wordt gemaakt en de verblijfsvergunning in het kader van voortgezet verblijf kan worden verleend. Deze voorwaarden hebben het karakter van beleidsregels. Indien niet aan de voorwaarden wordt voldaan, is [artikel 3.52 Vb](../../../../../AMvB/vreemdelingenbesluit/2000/BWBR0011825/README.md) van belang (zie B16/7) Indien de vreemdeling niet in aanmerking komt voor een verblijfsvergunning voor voortgezet verblijf op grond van [artikel 3.50](../../../../../AMvB/vreemdelingenbesluit/2000/BWBR0011825/README.md) of [3.51 Vb](../../../../../AMvB/vreemdelingenbesluit/2000/BWBR0011825/README.md), kan op grond van klemmende redenen van humanitaire aard voortgezet verblijf worden toegestaan. In B16/4 wordt het beleid voor de volgende gevallen nader uitgewerkt: 

* (huwelijks)relatie (zie B16/4.2);  

* verruimde gezinshereniging en ouderenbeleid (zie B16/4.3);  

* voortgezet verblijf na verblijf op grond van medische noodsituatie (zie B16/4.4);  

* slachtoffers/getuige-aangevers van mensenhandel (zie B16/4.5);  

* Amv’s en meerderjarige ex-bama’s (zie B16/4.6 en B16/4.7);  

* voortgezet verblijf na verblijf op grond van de Regeling afwikkeling nalatenschap oude Vreemdelingenwet (zie B16/4.8).   De verblijfsvergunning onder de beperking ‘voortgezet verblijf’ kan, tenzij hierna anders aangegeven, alleen op aanvraag worden verleend. Naast de beleidsregels in B16 zijn, tenzij hieronder anders is aangegeven, ook de beleidsregels met betrekking tot de algemene voorwaarden van [artikel 16 Vw](../../../../../wet/vreemdelingenwet/2000/BWBR0011823/README.md) van toepassing. Verwezen wordt naar B1/4. Voor wat betreft de aanvraag zijn tevens de algemene bepalingen van B1/5 en B1/9 van toepassing.    
### 2  

####Na verblijf als minderjarige

###Langer dan een jaar houder van verblijfsvergunning

Ingevolge [artikel 3.50 Vb](../../../../../AMvB/vreemdelingenbesluit/2000/BWBR0011825/README.md) wordt de verblijfsvergunning voor voortgezet verblijf verleend aan de vreemdeling die: 

a. als minderjarige houder is geweest van een verblijfsvergunning onder een beperking verband houdend met gezinshereniging, verblijf ter adoptie of verblijf als pleegkind, verblijf bij een Nederlander of een vreemdeling met niet-tijdelijk verblijfsrecht in de zin van [artikel 3.5 Vb](../../../../../AMvB/vreemdelingenbesluit/2000/BWBR0011825/README.md); en  

b. langer dan een jaar houder is geweest van de in onderdeel a bedoelde verblijfsvergunning, dan wel in Nederland is geboren uit ouders met niet-tijdelijk verblijfsrecht in de zin van [artikel 3.5 Vb](../../../../../AMvB/vreemdelingenbesluit/2000/BWBR0011825/README.md).   Tenzij: 

a. de vreemdeling onjuiste gegevens heeft verstrekt dan wel gegevens heeft achtergehouden die tot afwijzing van de oorspronkelijke aanvraag tot het verlenen zouden hebben geleid (zie B1/5.3.3);  

b. de vreemdeling een gevaar voor de nationale veiligheid vormt;  

c. de aanvraag met toepassing van de [artikelen 3.86](../../../../../AMvB/vreemdelingenbesluit/2000/BWBR0011825/README.md) of [3.87 Vb](../../../../../AMvB/vreemdelingenbesluit/2000/BWBR0011825/README.md) kan worden afgewezen (zie B1/5.3.6); of  

d. de vreemdeling het hoofdverblijf buiten Nederland heeft verplaatst (zie B1/5.3.2).   Onder persoon met niet-tijdelijk verblijfsrecht wordt in dit kader niet verstaan de houder van de verblijfsvergunning asiel voor bepaalde tijd, bedoeld in [artikel 28 Vw](../../../../../wet/vreemdelingenwet/2000/BWBR0011823/README.md). Reden hiervoor is dat het kind van de houder van de verblijfsvergunning voor bepaalde tijd asiel, dat niet zelf in aanmerking is gekomen voor een verblijfsvergunning asiel, maar wel voor een verblijfsvergunning regulier, niet reeds na een jaar in een betere positie komt te verkeren dan de houder van de verblijfsvergunning asiel bij wie het verblijft. Ook komt dit kind niet in een betere positie te verkeren dan waarin het zou hebben verkeerd, indien wel zou zijn voldaan aan de voorwaarden (van [artikel 29, eerste lid, onder e, Vw](../../../../../wet/vreemdelingenwet/2000/BWBR0011823/README.md)) voor de verlening van de asielvergunning. 
###Nederlandse ouder

Ingevolge [artikel 3.50, vierde lid, Vb](../../../../../AMvB/vreemdelingenbesluit/2000/BWBR0011825/README.md) wordt de verblijfsvergunning voor voortgezet verblijf aan de minderjarige vreemdeling verleend indien een van de ouders in Nederland is gevestigd en de Nederlandse nationaliteit heeft, tenzij de vreemdeling onjuiste gegevens heeft verstrekt dan wel gegevens heeft achtergehouden die tot afwijzing van de oorspronkelijke aanvraag tot het verlenen zouden hebben geleid, of de vreemdeling het hoofdverblijf buiten Nederland heeft verplaatst. Ook de vreemdeling die in het jaar na zijn verblijfsaanvaarding meerderjarig is geworden, komt in aanmerking voor een zelfstandige verblijfsvergunning. 
###Algemeen

Voor de verlening van de verblijfsvergunning is het niet noodzakelijk dat de gezinsband is verbroken. Ook indien het kind nog feitelijk bij de ouder(s) woont, kan de zelfstandige verblijfsvergunning worden verleend, indien aan de voorwaarden wordt voldaan. Wel moet daartoe een aanvraag worden ingediend.    
### 3  

####Na drie jaar verblijf onder bepaalde beperkingen

### 3.1  

####Na verblijf in het kader van gezinshereniging of -vorming

### 3.1.1  

####Na (huwelijks)relatie

De verblijfsvergunning wordt op aanvraag verleend indien: 

a. de vreemdeling een huwelijk, geregistreerd partnerschap of duurzame en exclusieve relatie is aangegaan met een hoofdpersoon die zelf verblijfsrecht van niet-tijdelijke aard heeft, bijvoorbeeld een Nederlander, een houder van een verblijfsvergunning (asiel of regulier) voor onbepaalde tijd, of een houder van een verblijfsvergunning onder een beperking verband houdend met wedertoelating of voortgezet verblijf;  

b. die (huwelijks)relatie drie jaren bestaat en de vreemdeling ten minste drie jaren op grond van die (huwelijks)relatie een verblijfsvergunning heeft gehad;  

c. drie jaren is voldaan aan de voorwaarden voor verlenging van de verblijfsvergunning;  

d. het inburgeringsexamen is behaald of de vreemdeling hiervan is vrijgesteld of ontheven; en  

e. zich geen van de algemene weigeringsgronden voordoet (zie B1/4).     In afwijking van B1/4.2 en B1/4.3 wordt de verblijfsvergunning ook verleend indien de vreemdeling: 

* niet (meer) beschikt over een geldig document voor grensoverschrijding; of  

* al dan niet tezamen met de echtgeno(o)t(e) of geregistreerd partner, niet (meer) zelfstandig en duurzaam beschikt over voldoende middelen van bestaan.     Voor de verlening van deze verblijfsvergunning is niet noodzakelijk dat de (huwelijks)relatie is ontwricht of ontbonden.  
### *ad a.* 

De verblijfsvergunning wordt niet verleend indien de hoofdpersoon zelf verblijfsrecht van tijdelijk aard heeft. Dat is bijvoorbeeld het geval indien deze een verblijfsvergunning voor studie of medische behandeling heeft. Zie [artikel 3.5 Vb](../../../../../AMvB/vreemdelingenbesluit/2000/BWBR0011825/README.md). De verblijfsvergunning wordt evenmin verleend indien de hoofdpersoon houder is van de verblijfsvergunning asiel voor bepaalde tijd. Daarmee wordt voorkomen dat de vreemdeling met een verblijfsrecht dat afhankelijk is van een andere vreemdeling die zelf verblijfsrecht van tijdelijke aard heeft, na ommekomst van drie jaren een sterker verblijfsrecht kan verkrijgen dan degene bij wie verblijf was toegestaan. 
### *ad b.* 

Indien de vreemdeling aanvankelijk houder was van een verblijfsvergunning op grond van een relatie, en aansluitend houder was van een verblijfsvergunning op grond van een huwelijk of geregistreerd partnerschap met dezelfde hoofdpersoon, wordt de duur van deze perioden opgeteld. De vreemdeling hoeft niet direct voorafgaand aan (dat wil zeggen aansluitend op) de aanvraag om wijziging van de beperking in het bezit geweest te zijn van een verblijfsvergunning onder een beperking verband houdend met gezinshereniging of -vorming. Wel dient de aanvraag tijdig ingediend te zijn (zie B1/5.1). Daarnaast is van belang dat de aanvraag om een verblijfsvergunning onder de beperking ‘voortgezet verblijf’ altijd volgt op eerder bezit van een verblijfsvergunning onder een beperking verband houdend met gezinshereniging of -vorming. De vreemdeling komt derhalve niet voor voortgezet verblijf op grond van [artikel 3.51, eerste lid, onder a, Vb](../../../../../AMvB/vreemdelingenbesluit/2000/BWBR0011825/README.md) in aanmerking indien hij na verbreking van de relatie in het bezit is geweest van een verblijfsvergunning onder een andere beperking. 
### *ad c.* 

In [artikel 9.6 Vb](../../../../../AMvB/vreemdelingenbesluit/2000/BWBR0011825/README.md) is een overgangsregeling getroffen voor die gevallen waarin de vreemdeling ten minste een jaar, maar minder dan drie jaren, houder is geweest van een verblijfsvergunning op grond van een huwelijk dat drie jaren direct voorafgaande aan de ontwrichting of ontbinding daarvan heeft standgehouden. Op grond van deze overgangsregeling kan aan die vreemdeling, mits de verblijfsvergunning is verleend voor 11 december 2000 en geen van de afwijzingsgronden van [artikel 16 Vw](../../../../../wet/vreemdelingenwet/2000/BWBR0011823/README.md) zich voordoen, een verblijfsvergunning worden verleend onder de beperking ‘voor het zoeken en verrichten van arbeid al dan niet in loondienst’. Deze regeling geldt niet, indien de verblijfsvergunning was verleend op grond van een relatie. 
### *ad d.* 

Zie B1/4.7.2 en verder voor de uitwerking van dit vereiste.    
### 3.1.2  

####Verruimde gezinshereniging of ouderenbeleid

De verblijfsvergunning wordt op aanvraag verleend, indien: 

a. de vreemdeling drie jaren in het kader van verruimde gezinshereniging of in het kader van het ouderenbeleid (B2/7) een verblijfsvergunning heeft voor verblijf bij een hoofdpersoon die zelf verblijfsrecht van niet-tijdelijke aard heeft ([artikel 3.51, eerste lid, onder a, Vb](../../../../../AMvB/vreemdelingenbesluit/2000/BWBR0011825/README.md)), bijvoorbeeld een Nederlander, een houder van een verblijfsvergunning (asiel of regulier) voor onbepaalde tijd, of een houder van een verblijfsvergunning onder een beperking verband houdend met wedertoelating of voortgezet verblijf;  

b. de vreemdeling drie jaren heeft voldaan aan de voorwaarden voor verlenging van de verblijfsvergunning;  

c. het inburgeringsexamen is behaald of de vreemdeling hiervan is vrijgesteld of ontheven; zie B1/4.7.2 en verder voor de uitwerking van dit vereiste; en  

d. zich geen van de algemene weigeringsgronden voordoet (zie B1/4).     In afwijking van B1/4.2 en B1/4.3 wordt de verblijfsvergunning ook verleend indien de vreemdeling: 

a. niet (meer) beschikt over een geldig document voor grensoverschrijding; of  

b. al dan niet tezamen met de hoofdpersoon niet (meer) beschikt over voldoende middelen van bestaan.     Voor de verlening van deze verblijfsvergunning is niet noodzakelijk dat de feitelijke gezinsband is verbroken.     
### 3.1.3  

####Overlijden van de hoofdpersoon

Ingevolge [artikel 3.51, derde lid, Vb](../../../../../AMvB/vreemdelingenbesluit/2000/BWBR0011825/README.md) kan de zelfstandige verblijfsvergunning voor voortgezet verblijf na (verruimde) gezinshereniging of gezinsvorming eveneens worden verleend indien de hoofdpersoon met niet-tijdelijk verblijfsrecht is overleden en de gezinsband om die reden is verbroken. In deze gevallen wordt in beginsel altijd gebruikgemaakt van de bevoegdheid om de verblijfsvergunning te verlenen. Als regel levert het overlijden een zodanig schrijnende situatie op dat het voortgezet verblijf van de vreemdeling in Nederland behoort te worden aanvaard (zie artikel 3.51, derde lid, Vb). Daarbij hoeft de aanwezigheid van (andere) klemmende redenen van humanitaire aard niet te worden gesteld of onderzocht. Het vorengaande geldt echter niet indien verblijf is verleend in het kader van het ouderenbeleid (B2/7). De verblijfsvergunning wordt niet verleend indien: 

* de overleden hoofdpersoon verblijfsrecht van tijdelijke aard had (zie [artikel 3.5 Vb](../../../../../AMvB/vreemdelingenbesluit/2000/BWBR0011825/README.md)) of houder was van een verblijfsvergunning asiel voor bepaalde tijd. Indien dat wel het geval was, kan voortgezet verblijf slechts worden aanvaard op grond van [artikel 3.52 Vb](../../../../../AMvB/vreemdelingenbesluit/2000/BWBR0011825/README.md);  

* er onjuiste gegevens zijn verstrekt of gegevens zijn achtergehouden die tot de verlening van de verblijfsvergunning hebben geleid (zie B1/5.3.3); of  

* de vreemdeling het hoofdverblijf buiten Nederland heeft verplaatst.   In afwijking van B1/4.2 en B1/4.3 wordt de aanvraag niet afgewezen op de grond dat de vreemdeling: 

* niet beschikt over een geldig document voor grensoverschrijding; of  

* niet zelfstandig en duurzaam beschikt over voldoende middelen van bestaan.       
### 3.2  

####Na medische behandeling

Na drie jaar verblijf als houder van een verblijfsvergunning onder de beperking voor het ondergaan van medische behandeling kan de vreemdeling op grond van [artikel 3.51, eerste lid, aanhef en onder b, Vb](../../../../../AMvB/vreemdelingenbesluit/2000/BWBR0011825/README.md) een aanvraag doen voor een verblijfsvergunning onder een beperking verband houdend met voortgezet verblijf, indien de medische behandeling naar het oordeel van de Minister nog voor ten minste één jaar noodzakelijk zal zijn. De vreemdeling moet gedurende de gehele periode hebben voldaan aan de voorwaarden voor verlenging van de geldigheidsduur van de oorspronkelijke verblijfsvergunning. Voorts moet de vreemdeling, op het moment waarop de aanvraag om een verblijfsvergunning onder de beperking ‘voortgezet verblijf’ wordt ingediend, nog steeds aan alle voorwaarden genoemd in B8/2.1 Vc voldoen. In afwijking van B1/4.2 en B1/4.3 wordt de verblijfsvergunning niet afgewezen op de grond dat de vreemdeling niet (meer) beschikt over voldoende middelen van bestaan. 
###Meetellen rechtmatig verblijf op grond van [artikel 8, onder j van de Vw](../../../../../wet/vreemdelingenwet/2000/BWBR0011823/README.md)

Indien de verblijfsvergunning regulier onder de beperking ‘medische behandeling’ is verleend nadat ten minste een jaar direct voorafgaande aan de aanvraag tegen de uitzetting beletselen hebben bestaan als bedoeld in [artikel 64 Vw](../../../../../wet/vreemdelingenwet/2000/BWBR0011823/README.md), of nadat de vreemdeling ten minste een jaar direct voorafgaande aan de aanvraag in het bezit is geweest van een verblijfsvergunning regulier onder de beperking ‘verblijf vanwege medische noodsituatie’ telt deze laatst genoemde periode van ten minste een jaar mee voor de periode van drie jaar die nodig is om aanspraak te maken op een verblijfsvergunning onder de beperking ‘voortgezet verblijf’. In deze situatie kan de vreemdeling op grond van [artikel 3.52 Vb](../../../../../AMvB/vreemdelingenbesluit/2000/BWBR0011825/README.md) onder meetelling van de periode als hiervoor beschreven na drie jaar een aanvraag doen voor een verblijfsvergunning onder de beperking ‘voorgezet verblijf’, indien de vreemdeling nog steeds aan de voorwaarden voldoet op grond waarvan de oorspronkelijke verblijfsvergunning is verlengd.    
### 3.3  

####Na verblijf als Amv

### 3.3.1  

####Algemeen

De verblijfsvergunning onder de beperking verband houdend met verblijf als Amv kan op aanvraag worden gewijzigd in een verblijfsvergunning onder de beperking verband houdend met voortgezet verblijf. Op grond van [artikel 3.51, eerste lid, onder c, Vb](../../../../../AMvB/vreemdelingenbesluit/2000/BWBR0011825/README.md) kan aan een Amv op aanvraag een verblijfsvergunning regulier voor bepaalde tijd onder de beperking ‘voortgezet verblijf’ worden verleend, indien: 

a. hij drie jaar in het bezit is geweest van een verblijfsvergunning regulier voor bepaalde tijd onder de beperking ‘verblijf als Amv’ (de tijd dat betrokkene in het bezit is geweest van een vergunning voor asiel bepaalde tijd telt derhalve niet mee);  

b. hij nog minderjarig is;  

c. hij ook overigens nog voldoet aan de voorwaarden voor verlening van de verblijfsvergunning op grond van het bijzonder beleid voor Amv’s; en  

d. er overigens geen gronden voor weigering zijn.   De peildatum voor de vraag of de vreemdeling aan deze voorwaarden voldoet, ligt, gezien de bewoordingen van [artikel 3.51 Vb](../../../../../AMvB/vreemdelingenbesluit/2000/BWBR0011825/README.md), op de laatste dag van geldigheid van de verblijfsvergunning regulier onder de beperking ‘verblijf als Amv’. In afwijking van B1/4.2 en B1/4.3 wordt de verblijfsvergunning ook verleend indien de vreemdeling: 

a. niet (meer) beschikt over een geldig document voor grensoverschrijding; of  

b. niet (meer) beschikt over voldoende middelen van bestaan.   Amv’s die in afwachting zijn van een beslissing op de aanvraag verblijfsvergunning regulier voor bepaalde tijd onder de beperking ‘voortgezet verblijf’ worden in het bezit gesteld van het verblijfsdocument conform [bijlage 7f2 VV](../../../../../ministeriele-regeling/voorschrift/vreemdelingen/2000/BWBR0012002/README.md) (W2-document), voor zover zij niet reeds in het bezit zijn van een geldig document voor grensoverschrijding. Indien er sprake is van een te late indiening van de aanvraag om verlenging of de aanvraag om wijziging van de beperking, is het gestelde in B1/5.1 van toepassing. De verblijfsvergunning regulier voor bepaalde tijd onder de beperking ‘verblijf als Amv’ wordt in de hierboven genoemde gevallen ten hoogste verlengd tot de dag waarop de vreemdeling meerderjarig wordt.    
### 3.3.2  

####Bijzonder overgangsrecht voor achttienjarigen

Indien er sprake is van een eerste beslissing op de asielaanvraag waarbij ambtshalve een vergunning op grond van het beleid inzake Amv’s wordt verleend, geldt het volgende. Indien betrokkene vóór 4 januari 2001 (ingangsdatum huidige beleid) achttien jaar oud is geworden, en hij op grond van het toenmalig geldende beleid inzake Amv’s in aanmerking komt voor verblijf, dient voor de periode tot en met 3 januari 2001 een verblijfsvergunning regulier voor bepaalde tijd onder de beperking ‘verblijf als Amv’ te worden verleend. Vanaf 4 januari 2001 komt betrokkene op grond van [artikel 9.4 Vb](../../../../../AMvB/vreemdelingenbesluit/2000/BWBR0011825/README.md) in aanmerking voor een verblijfsvergunning onder de beperking ‘voortgezet verblijf’. Indien betrokkene op of na 4 januari 2001 achttien jaar oud is geworden, wordt aan hem een verblijfsvergunning regulier voor bepaalde tijd onder de beperking ‘verblijf als Amv’ verleend tot de datum waarop hij achttien jaar oud wordt. Vanaf de datum waarop betrokkene achttien jaar oud wordt, komt hij in aanmerking voor een verblijfsvergunning onder de beperking ‘voortgezet verblijf’ op grond van [artikel 9.4 Vb](../../../../../AMvB/vreemdelingenbesluit/2000/BWBR0011825/README.md). Als er sprake is van een eerste beslissing op de asielaanvraag en de vreemdeling is inmiddels achttien, dan wordt in deze gevallen de asielaanvraag mede aangemerkt als een aanvraag om een verblijfsvergunning regulier voor bepaalde tijd onder de beperking ‘voortgezet verblijf’. De vreemdeling hoeft deze vergunning dus niet apart aan te vragen.    
### 3.3.3  

####Begeleide minderjarige vreemdelingen

De ABRvS heeft in haar uitspraak van 14 mei 2003 (20031352/1) geoordeeld dat de beslissing van destijds, om aan een minderjarige vreemdeling de verblijfsvergunning te weigeren omdat hij begeleid was, niet in overeenstemming is met de [Vw](../../../../../wet/vreemdelingenwet/2000/BWBR0011823/README.md). Daarom is de volgende voorziening getroffen voor hen die voor hun achttiende verjaardag een tweede aanvraag indienen. Een Amv, aan wie een verblijfsvergunning regulier voor bepaalde tijd onder de beperking ‘verblijf als Amv’ wordt verleend, kan in aanmerking komen voor een verblijfsvergunning onder de beperking ‘voortgezet verblijf’ op grond van [artikel 3.52 Vb](../../../../../AMvB/vreemdelingenbesluit/2000/BWBR0011825/README.md): 

* op de dag dat hij meerderjarig wordt; dan wel  

* op de dag dat hij, als de beslissing in de eerste procedure volgens de nieuwe inzichten was genomen, in aanmerking zou zijn gekomen voor voortgezet verblijf op grond van [artikel 3.51 Vb](../../../../../AMvB/vreemdelingenbesluit/2000/BWBR0011825/README.md).   Hierbij gelden de volgende (cumulatieve) voorwaarden: 

* de eerdere asielaanvraag van betrokkene dateert van op of na 4 januari 2001 (ingangsdatum huidige beleid inzake Amv’s en het per 20 juli 2004 afgeschafte beleid inzake begeleide minderjarige vreemdelingen);  

* aan betrokkene is in de eerste procedure een verblijfsvergunning op grond van het beleid inzake Amv’s geweigerd omdat betrokkene werd aangemerkt als een begeleide minderjarige vreemdeling;  

* als de beslissing in de eerste procedure volgens de nieuwe inzichten was genomen, was betrokkene in aanmerking gekomen voor bedoelde verblijfsvergunning (ex-tunc toetsing naar het moment van de eerste beschikking); en  

* als de beslissing in de eerste procedure volgens de nieuwe inzichten was genomen, dan zou betrokkene op grond van zijn verblijfsvergunning uiteindelijk in aanmerking zijn gekomen voor een verblijfsvergunning onder de beperking ‘voortgezet verblijf’.   Zie voor het beleid inzake de uitgeprocedeerde begeleide vreemdeling die nog minderjarig is B14/2.10.3.2. Zie voor het beleid inzake uitgeprocedeerde vreemdelingen die inmiddels meerderjarig zijn geworden B14/2.10.3.3 en B16/4.7.     
### 3.4  

####Na verblijf op grond van het buitenschuldcriterium

Op grond van [artikel 3.51, eerste lid, onder d, Vb](../../../../../AMvB/vreemdelingenbesluit/2000/BWBR0011825/README.md) kan aan een vreemdeling aan wie verblijf is verleend omdat hij buiten zijn schuld niet uit Nederland kan vertrekken op aanvraag een verblijfsvergunning regulier voor bepaalde tijd onder de beperking ‘voortgezet verblijf’ worden verleend, indien: 

a. hij drie jaar in het bezit is geweest van een verblijfsvergunning regulier voor bepaalde tijd onder de beperking ‘verblijf als vreemdeling die buiten zijn schuld niet uit Nederland kan vertrekken’;  

b. hij nog immer voldoet aan de voorwaarden voor verlening van de verblijfsvergunning op grond van het bijzonder beleid voor de vreemdeling die buiten zijn schuld niet uit Nederland kan vertrekken; en  

c. er overigens geen gronden voor weigering zijn.   In afwijking van B1/4.2 en B1/4.3 wordt de verblijfsvergunning ook verleend indien de vreemdeling: 

a. niet (meer) beschikt over een geldig document voor grensoverschrijding; of  

b. niet (meer) beschikt over voldoende middelen van bestaan.      
### 3.5  

####Verblijf als gezinslid bij een houder van een Europese blauwe kaart

Op grond van [artikel 3.51, zesde lid, onder a en b, Vb](../../../../../AMvB/vreemdelingenbesluit/2000/BWBR0011825/README.md) komen de gezinsleden van de houder van de Europese blauwe kaart in aanmerking voor een verblijfsvergunning onder een beperking verband houdend met voortgezet verblijf als: 

* het gezinslid onmiddellijk voorafgaand aan de indiening van de aanvraag twee jaren rechtmatig verblijf in Nederland heeft gehad bij de houder van de Europese blauwe kaart;  

* het gezinslid twee jaren heeft voldaan aan de voorwaarden voor verlenging van de verblijfsvergunning;  

* het gezinslid op het tijdstip waarop de aanvraag is ontvangen of de beschikking wordt gegeven ten minste vijf jaar legaal en onafgebroken verblijf heeft gehad op het grondgebied van een EU lidstaat;  

* het inburgeringsexamen is behaald of het gezinslid hiervan is vrijgesteld of ontheven; zie B1/4.7.2 en verder voor de uitwerking van dit vereiste; en  

* zich geen van de algemene weigeringsgronden voordoet (zie B1/4).       
### 4  

####Bijzondere individuele omstandigheden

### 4.1  

####Inleiding

Indien de vreemdeling niet in aanmerking komt voor een verblijfsvergunning voor voortgezet verblijf op grond van [artikel 3.50](../../../../../AMvB/vreemdelingenbesluit/2000/BWBR0011825/README.md) of [3.51 Vb](../../../../../AMvB/vreemdelingenbesluit/2000/BWBR0011825/README.md) (zie B16/2 tot en met B16/6), kan op grond van klemmende redenen van humanitaire aard voortgezet verblijf worden toegestaan (zie [artikel 3.52 Vb](../../../../../AMvB/vreemdelingenbesluit/2000/BWBR0011825/README.md)). In individuele gevallen, waarin niet aan de voorwaarden voor voortgezet verblijf wordt voldaan, wordt altijd bezien of het voortgezet verblijf moet worden aanvaard op grond van klemmende redenen van humanitaire aard.    
### 4.2  

####(Huwelijks)relatie verbroken binnen drie jaar

Indien de (huwelijks)relatie op grond waarvan het verblijf was toegestaan binnen drie jaar na verblijfsaanvaarding en anders dan door overlijden, is verbroken, wordt voortgezet verblijf toegestaan, indien sprake is van een combinatie van klemmende redenen van humanitaire aard die daartoe aanleiding geven. De beoordeling of in het concrete geval op grond van een dergelijke combinatie van klemmende redenen van humanitaire aard in het voortgezet verblijf van de vreemdeling behoort te worden berust, is aan de Minister. Klemmende redenen van humanitaire aard kunnen zijn gelegen in: 

a. de situatie van alleenstaande vrouwen in het land van herkomst;  

b. de maatschappelijke positie van vrouwen in het land van herkomst;  

c. de vraag of in het land van herkomst een naar maatstaven van dat land aanvaardbaar te achten opvang aanwezig is;  

d. de zorg die de vrouw/ouder heeft voor kinderen die in Nederland zijn geboren en/of een opleiding volgen;  

e. aantoonbaar ondervonden (seksueel) geweld binnen de familie;  

f. de banden met Nederland.   De hiervoor gegeven opsomming is richtinggevend en uitdrukkelijk niet limitatief bedoeld. De vreemdeling die zich hierop beroept, geeft aan welke klemmende redenen van humanitaire aard naar zijn mening tot aanvaarding van zijn voortgezet verblijf dienen te leiden en onderbouwt zijn beroep met ter zake relevante gegevens en bescheiden. Het is nadrukkelijk de eigen verantwoordelijkheid van de vreemdeling om bij het indienen van de aanvraag om voortgezet verblijf aan te geven dat er sprake is van een dergelijke combinatie van factoren, en die met ter zake relevante gegevens en bescheiden te onderbouwen. Hij is daartoe de meest gerede partij. Indien het beroep op klemmende redenen van humanitaire aard niet of niet afdoende met terzake relevante gegevens en bescheiden is onderbouwd bij het indienen van de aanvraag om voortgezet verblijf, stelt de IND de vreemdeling in de gelegenheid dit gebrek te herstellen. In beginsel wordt de vreemdeling hiertoe een termijn van twee weken gegund. Bij de beoordeling van het beroep op klemmende redenen van humanitaire aard, wordt altijd een belangenafweging gemaakt, waarbij de belangen van de vreemdeling worden afgewogen tegen die van de staat. 
###ad a, b en c.

Bij de beoordeling wordt in voorkomende gevallen rekening gehouden met de situatie van vreemdelingen en hun eventuele kinderen, die tegen hun wil en zonder identiteits- en verblijfsdocumenten in het land van herkomst zijn achtergelaten (zie ten aanzien hiervan tevens B1/5.1, B1/5.3.2, en B16/7). Als uitwerking van de onder a, b en c genoemde factoren kan gedacht worden aan: 

* de vraag of de eigen familie in het land van herkomst de vrouw in kwestie verstoten heeft, hetgeen opvang in het land van herkomst ernstig bemoeilijkt;  

* de vraag of er sprake is van gedwongen uithuwelijking in het land van herkomst;  

* de (on)mogelijkheid naar het recht van het land van herkomst te scheiden hetgeen haar juridisch in een moeilijke positie plaatst bij afwezigheid van de echtgenoot (het komt voor dat de vrouw niet kan scheiden, terwijl de man in Nederland is hertrouwd).   Aan de hand van de door de vreemdeling overgelegde informatie omtrent factoren a, b en c kan de IND zonodig een individueel ambtsbericht opvragen bij het Ministerie van BuZa. 
###ad d en f

Van belang is de mate van worteling in de Nederlandse samenleving en de mogelijkheid om het familie- en gezinsleven elders voort te zetten. Daarnaast kan als uitwerking van de onder d en f genoemde factoren gedacht worden aan: 

* weigerachtigheid van de vader om toestemming te verlenen de kinderen aan te melden op een school in het land van herkomst, terwijl die toestemming noodzakelijk is voor het kunnen volgen van onderwijs;  

* de duur van het door het kind in Nederland genoten onderwijs;  

* de vraag of het kind de Nederlandse nationaliteit heeft.   Indien sprake is van in Nederland geboren kinderen, dan wel kinderen met (tevens) de Nederlandse nationaliteit en aannemelijk wordt gemaakt dat deze kinderen niet eenvoudig op te lossen problemen ondervinden bij toegang tot een schoolopleiding wordt aan deze factor in de belangenafweging een zwaar gewicht toegekend. 
###ad e

Aan deze factor wordt in de belangenafweging een zwaar gewicht toegekend. Dit betekent dat naast deze factor niet aan één van de andere factoren (genoemd onder a tot en met d en f) dient te worden getoetst. Geweld, waaronder seksueel geweld, dat heeft geleid tot de feitelijke verbreking van de (huwelijks)relatie, wordt aangetoond aan de hand van: 

* recente gegevens van de politie, bijvoorbeeld een recent proces-verbaal van de aangifte van huiselijk geweld of een recente melding van huiselijk geweld. In beide gevallen moet bij de politie voldoende aannemelijk gemaakt zijn dat het geweld heeft plaatsgevonden; en  

* recente informatie van een (vertrouwens)arts of een andere hulpverlener. De vertrouwensarts hoeft niet de eigen huisarts te zijn; of  

* recente gegevens over verblijf in de opvang; of  

* andere recente gegevens, voorzover het gaat objectieve gegevens uit betrouwbare bron.   Uit de inhoud van de overgelegde stukken moet blijken dat er sprake is van huiselijk geweld, dat geleid heeft tot het feitelijk verbreken van de relatie met de (huwelijks)partner. In gevallen waarin het OM ambtshalve vervolging tegen de dader heeft ingesteld, dus zonder dat betrokkene aangifte van (seksueel) geweld heeft gedaan, kan geweld worden aangetoond door middel van een recente verklaring van het OM dan wel van de politie. Tevens is vereist: 

* recente informatie van een (vertrouwens)arts of een andere hulpverlener, de vertrouwensarts hoeft niet de eigen huisarts te zijn; of  

* recente gegevens over verblijf in de opvang; of  

* andere recente gegevens, voorzover het gaat objectieve gegevens uit betrouwbare bron.   Uit de inhoud van de overgelegde stukken moet blijken dat er sprake is van huiselijk geweld, dat geleid heeft tot het feitelijk verbreken van de relatie met de (huwelijks)partner. Hierbij is niet van belang wie tot verbreking van de (huwelijks)relatie heeft besloten. Deze regeling treedt met terugwerkende kracht in werking op 17 oktober 2003. Dit is de datum waarop de brief van de Minister, waarin deze regeling wordt aangekondigd, aan de Tweede Kamer is aangeboden. Indien er een beroep wordt gedaan op (seksueel) geweld, zonder dat dit op de voorgaande wijze kan worden aangetoond, kan dit betrokken worden bij de beoordeling of sprake is van een combinatie van klemmende redenen van humanitaire aard die aanleiding geven voortgezet verblijf toe te staan.   
### 4.2.1  

####Minderjarigen en ondervonden (seksueel) geweld

Onder de in [artikel 3.50 Vb](../../../../../AMvB/vreemdelingenbesluit/2000/BWBR0011825/README.md) (zie B16/2) genoemde voorwaarden komt een als minderjarige in het kader van gezinshereniging toegelaten vreemdeling, ook indien de gezinsband niet is verbroken, na een jaar in aanmerking voor een zelfstandige verblijfsvergunning voor voorgezet verblijf. Echter, indien de minderjarige of diens wettelijk vertegenwoordiger, een aanvraag om voortgezet verblijf indient en op grond van artikel 3.50 Vb niet in aanmerking komt voor verlening van een zelfstandige verblijfsvergunning, dient beoordeeld te worden of betrokkene op grond van [artikel 3.52 Vb](../../../../../AMvB/vreemdelingenbesluit/2000/BWBR0011825/README.md) in aanmerking komt voor voortgezet verblijf. Hierbij zijn de bepalingen ten aanzien van aantoonbaar ondervonden (seksueel) geweld binnen de familie (zie B16/4.2) van overeenkomstige toepassing. In verband met de leeftijd van de vreemdeling is hiervoor niet noodzakelijk dat de gezinsband is verbroken.     
### 4.3  

####Verruimde gezinshereniging en ouderenbeleid

Indien binnen drie jaar na verblijfsaanvaarding, niet meer wordt voldaan aan de voorwaarden van verruimde gezinshereniging of het ouderenbeleid (zie B2/7), wordt voortgezet verblijf toegestaan, indien er sprake is van een combinatie van klemmende redenen van humanitaire aard die daartoe aanleiding geven. De beoordeling of in het concrete geval op grond van een dergelijke combinatie van klemmende redenen van humanitaire aard in het voortgezet verblijf van de vreemdeling behoort te worden berust, is aan de Minister. De vreemdeling die zich hierop beroept, geeft aan welke klemmende redenen van humanitaire aard naar zijn mening tot aanvaarding van zijn voortgezet verblijf dienen te leiden en onderbouwt zijn beroep met terzake relevante gegevens en bescheiden. Het is nadrukkelijk de eigen verantwoordelijkheid van de vreemdeling om bij het indienen van de aanvraag om voortgezet verblijf aan te geven dat er sprake is van een dergelijke combinatie van factoren, en die met terzake relevante gegevens en bescheiden te onderbouwen. Hij is daartoe de meest gerede partij. Indien het beroep op klemmende redenen van humanitaire aard niet of niet afdoende met terzake relevante gegevens en bescheiden is onderbouwd bij het indienen van de aanvraag om voortgezet verblijf, stelt de IND de vreemdeling in de gelegenheid dit gebrek te herstellen. In beginsel wordt de vreemdeling hiertoe een termijn van twee weken gegund. Bij de beoordeling van het beroep op klemmende redenen van humanitaire aard, wordt altijd een belangenafweging gemaakt, waarbij de belangen van de vreemdeling worden afgewogen tegen die van de staat. Indien binnen drie jaar na verblijfsaanvaarding aantoonbaar ondervonden (seksueel) geweld binnen de familie heeft geleid tot verbreking van de familierelatie, wordt hieraan in de belangenafweging een zwaar gewicht toegekend. Hierbij is niet van belang wie tot verbreking van de familierelatie heeft besloten. Dit betekent dat, indien het ondervonden geweld binnen de familie is aangetoond, de vreemdeling in aanmerking komt voor voortgezet verblijf. Geweld, waaronder seksueel geweld, dat heeft geleid tot de feitelijke verbreking van de familierelatie, wordt aangetoond door: 

a. gegevens van de politie, bijvoorbeeld de melding van een incident, mits bij de politie voldoende aannemelijk is gemaakt dat het geweld heeft plaats gevonden, of een proces-verbaal van de aangifte; en  

b. een verklaring van een (vertrouwens)arts of een andere hulpverlener. De vertrouwensarts hoeft niet de eigen huisarts te zijn; of  

c. gegevens over verblijf in een blijf-van-mijn-lijfhuis; of  

d. andere gegevens, voorzover het gaat om objectieve gegevens uit betrouwbare bron.   In gevallen waarin het OM ambtshalve vervolging tegen de dader heeft ingesteld, dus zonder dat betrokkene aangifte van (seksueel) geweld heeft gedaan, kan geweld worden aangetoond door middel van een verklaring van het OM dan wel van de politie. Ook in dat geval is een verklaring van een (vertrouwens)arts of andere hulpverlener vereist.    
### 4.4  

####Gezinsleden van houders van een verblijfsvergunning onder de beperking voor het ondergaan van medische behandeling

Vreemdelingen in het bezit van een verblijfsvergunning regulier voor bepaalde tijd voor verblijf bij een houder van een verblijfsvergunning onder de beperking ‘medische behandeling’ kunnen op grond van [artikel 3.51, eerste lid, onder a, Vb](../../../../../AMvB/vreemdelingenbesluit/2000/BWBR0011825/README.md) in aanmerking komen voor een verblijfsvergunning onder de beperking ‘voortgezet verblijf’. Dit is slechts van toepassing als aan alle onderstaande genoemde voorwaarden wordt voldaan: 

* de hoofdpersoon bij wie verblijf is verleend is, na drie jaar als houder van een verblijfsvergunning ‘medische behandeling’ in het bezit is gesteld van een verblijfsvergunning onder de beperking ‘voortgezet verblijf’ op grond van [artikel 3.51, eerste lid, aanhef en onder b Vb](../../../../../AMvB/vreemdelingenbesluit/2000/BWBR0011825/README.md); en  

* de vreemdeling gedurende de gehele periode heeft voldaan aan de voorwaarden voor verlenging van de geldigheidsduur van de oorspronkelijke verblijfsvergunning; en  

* de vreemdeling, op het moment waarop de aanvraag om een verblijfsvergunning onder de beperking ‘voortgezet verblijf’ wordt ingediend, nog steeds aan alle voorwaarden voldoet voor verlenging van de oorspronkelijke verblijfsvergunning; en  

* de vreemdeling tegelijkertijd met dan wel later dan de hoofdpersoon een aanvraag indient om een verblijfsvergunning voor voortgezet verblijf; en  

* de vreemdeling voldoet aan de overige bepalingen zoals genoemd in [artikel 3.51 Vb](../../../../../AMvB/vreemdelingenbesluit/2000/BWBR0011825/README.md); en  

* de vreemdeling voldoet aan de algemene verblijfsvoorwaarden genoemd in [artikel 16 Vw](../../../../../wet/vreemdelingenwet/2000/BWBR0011823/README.md). In afwijking van B1/4.2 en B1/4.3 wordt de verblijfsvergunning niet afgewezen op de grond dat de vreemdeling niet (meer) beschikt over voldoende middelen van bestaan.   Hetgeen onder paragraaf B16/3.2, ‘ *Meetellen rechtmatig verblijf op grond van artikel 8, onder j van de Vw* ’ is opgenomen is hier ook van toepassing.    
### 4.5  

####Slachtoffer/getuige-aangever van mensenhandel

Een slachtoffer of getuige-aangever van mensenhandel aan wie voor de duur en in het belang van het strafproces tijdelijk verblijf in Nederland was toegestaan en die van oordeel is dat het verblijf dient te worden voortgezet om onaanvaardbare gevolgen bij terugzending te voorkomen, kan een beroep doen op [artikel 3.52 Vb](../../../../../AMvB/vreemdelingenbesluit/2000/BWBR0011825/README.md). Van de volgende categorieën slachtoffers kan de aanvraag om voortgezet verblijf, mits zich verder geen algemene weigeringsgrond voordoet, in ieder geval worden ingewilligd: 

a. slachtoffers die aangifte hebben gedaan ten behoeve van, of op andere wijze medewerking hebben verleend aan, een strafzaak die uiteindelijk heeft geleid tot een veroordeling;  

b. slachtoffers die aangifte hebben gedaan ten behoeve van, of op andere wijze medewerking hebben verleend aan, een strafzaak die uiteindelijk niet heeft geleid tot een veroordeling, die op het moment van de rechterlijke uitspraak reeds gedurende drie jaar of langer op basis van een verblijfsvergunning op grond van B9 in Nederland verblijven.   
###Ad. a

Indien de aangifte of het op andere wijze verlenen van medewerking aan een strafzaak door het slachtoffer, terzake mensenhandel tot een veroordeling van de verdachte heeft geleid, wordt aangenomen dat terugkeer voor het slachtoffer risico’s met zich brengt. Ten aanzien van de strafzaak is van belang dat het slachtoffer medewerking heeft verleend aan de opsporing of vervolging van mensenhandel. Verder wordt opgemerkt dat een veroordeling op grond van één van de andere in de strafzaak ten laste gelegde misdrijven ook voldoende is, mits mensenhandel een onderdeel vormt van de tenlastelegging. Indien het slachtoffer een aanvraag doet om voortgezet verblijf kan deze om die reden worden ingewilligd. Hierbij is dan wel van belang dat de rechterlijke uitspraak in de strafzaak onherroepelijk is geworden doordat geen rechtsmiddel is aangewend tegen de uitspraak in eerste aanleg óf, indien wel een rechtsmiddel is aangewend, het Gerechtshof in hoger beroep uitspraak heeft gedaan. 
###Ad b

Om het recht op voortgezet verblijf niet geheel afhankelijk te maken van het verloop van de strafzaak zal, indien de strafzaak niet tot een veroordeling leidt, doch de uitspraak anders luidt, en er wel tenminste drie jaar is verstreken tussen de verlening van de verblijfsvergunning op grond van dit hoofdstuk en het in kracht van gewijsde gaan van de rechterlijke uitspraak, de verblijfsduur van het slachtoffer als belangrijkste humanitaire factor wegen. Hierbij is dan eveneens van belang dat de rechterlijke uitspraak in de strafzaak onherroepelijk is geworden doordat geen rechtsmiddel is aangewend tegen de uitspraak in eerste aanleg óf, indien wel een rechtsmiddel is aangewend, het Gerechtshof in hoger beroep uitspraak heeft gedaan. Bij deze grond tot inwilliging is doorslaggevend dat het slachtoffer drie jaar of langer heeft bijgedragen aan de opsporing of de vervolging én er een rechterlijke uitspraak is gedaan. In het geval de zaak eerder geseponeerd is geweest en de daadwerkelijke vervolging eerst na een beklag ter hand is genomen, telt de termijn van de beklagprocedure mee voor de berekening van de driejaren termijn. De vreemdeling die onder één van de hierboven genoemde twee categorieën valt, is de eerst aangewezene om dit aan te tonen middels het overleggen van een afschrift van de rechterlijke uitspraak in de strafzaak. 
###Sepot of vrijspraak binnen drie jaar

Indien de strafzaak is geseponeerd, er geen beklag is ingesteld, het beklag niet is gehonoreerd, of de zaak binnen drie jaar is geëindigd in vrijspraak kan het slachtoffer voortgezet verblijf aanvragen. In deze gevallen, wordt de aanvraag om voortgezet verblijf beoordeeld conform het hiernavolgend beleid. Aanvragen om voortgezet verblijf na afloop van de B9 -regeling van vreemdelingen die niet onder één van de twee hierboven genoemde categorieën vallen, waaronder slachtoffers mensenhandel wier aangifte of andersoortige medewerking niet tot een strafzaak dan wel rechterlijke uitspraak heeft geleid én getuige-aangevers van mensenhandel, kunnen alleen voor inwilliging in aanmerking komen indien naar het oordeel van de Minister wegens bijzondere individuele omstandigheden van de vreemdeling niet gevergd kan worden dat hij Nederland verlaat. Bij de beoordeling van een dergelijke aanvraag kunnen de volgende factoren een belangrijke rol spelen: 

* risico van represailles jegens betrokkene en haar of zijn familie en de mate van bescherming daartegen die de autoriteiten in het land van herkomst bereid en in staat zijn te bieden;  

* risico van vervolging in het land van herkomst, bijvoorbeeld op grond van prostitutie;  

* de mogelijkheden van sociale en maatschappelijke herintegratie in het land van herkomst, rekening houdend met specifieke culturele achtergrond en het eventuele prostitutieverleden van betrokkene, duurzame ontwrichting van familierelaties, de eventuele maatschappelijke opvattingen over prostitutie en het overheidsbeleid terzake.   Indien een getuige-aangever aangifte heeft gedaan en de aangifte uiteindelijk heeft geleid tot een veroordeling van de verdachte(n), moet bij de beoordeling van het risico van represailles per geval bezien worden of zwaar gewicht dient te worden toegekend aan deze veroordeling. Indien de veroordeling de conclusie rechtvaardigt dat in geval van de getuige-aangever bij terugkeer naar het land van herkomst gevaar voor represailles aanwezig is, kan hieraan doorslaggevende betekenis worden toegekend bij de belangenafweging op grond van [artikel 3.52 Vb](../../../../../AMvB/vreemdelingenbesluit/2000/BWBR0011825/README.md). Ten aanzien van getuige-aangevers geldt evenals ten aanzien van slachtoffers van mensenhandel dat onder de veroordeling ook de veroordeling wordt verstaan op grond van één van de andere in de strafzaak ten laste gelegde misdrijven, mits mensenhandel een onderdeel vormt van de tenlastelegging. De hiervoor genoemde factoren zijn niet de enige factoren die van belang zijn voor de beoordeling of aan het slachtoffer of de getuige-aangever, op grond van klemmende redenen van humanitaire aard verblijf dient te worden toegestaan. Buiten de reeds genoemde factoren kan bijvoorbeeld gedacht worden aan psychische problemen waarvoor de vreemdeling in Nederland in behandeling is, de zorg die de vreemdeling heeft voor kinderen die in Nederland zijn geboren of een opleiding volgen, de positie van alleenstaande vrouwen in het land van herkomst. Hierbij is nog van belang dat, indien psychische of andere medische omstandigheden worden aangevoerd, dit slechts als onderdeel van de te wegen factoren kan worden meegenomen. Indien enkel een beroep wordt gedaan op medische omstandigheden dan ligt beoordeling in het kader van het beleid medische behandeling meer in de rede. De vreemdeling geeft aan welke klemmende redenen van humanitaire aard naar zijn mening tot voortgezet verblijf dienen te leiden en onderbouwt het beroep met terzake relevante gegevens en bescheiden. Het is nadrukkelijk de eigen verantwoordelijkheid van de vreemdeling om bij het indienen van de aanvraag om voortgezet verblijf aan te geven welke factoren van belang zijn, en die met terzake relevante gegevens en bescheiden te onderbouwen. Hij is daartoe de meest gerede partij. Indien het beroep op klemmende redenen van humanitaire aard niet, of niet afdoende met terzake relevante gegevens en bescheiden is onderbouwd bij het indienen van de aanvraag om voortgezet verblijf, stelt de IND de vreemdeling in de gelegenheid dit gebrek te herstellen. In beginsel wordt de vreemdeling hiertoe een termijn van twee weken gegund. Bij de beoordeling van het beroep op klemmende redenen van humanitaire aard, wordt altijd een belangenafweging gemaakt, waarbij de belangen van de vreemdeling worden afgewogen tegen die van de Staat. 
###Strafzaak mensenhandel loopt na drie jaar nog

Het slachtoffer dat drie jaar op basis van een verblijfsvergunning op grond van B9 in Nederland verblijft, kan ook indien er nog een strafzaak loopt voortgezet verblijf aanvragen. In die gevallen kan de aanvraag, mits zich verder geen algemene weigeringsgrond voordoet, in ieder geval worden ingewilligd.    
### 4.6  

####Amv

Indien de Amv niet in aanmerking komt voor een verblijfsvergunning voor voortgezet verblijf op grond van [artikel 3.51 Vb](../../../../../AMvB/vreemdelingenbesluit/2000/BWBR0011825/README.md), kan op grond van klemmende redenen van humanitaire aard voortgezet verblijf worden toegestaan. Hierin voorziet [artikel 3.52 Vb](../../../../../AMvB/vreemdelingenbesluit/2000/BWBR0011825/README.md). Bijzondere individuele omstandigheden als bedoeld in [artikel 3.52 Vb](../../../../../AMvB/vreemdelingenbesluit/2000/BWBR0011825/README.md) kunnen indien het om een Amv gaat worden aangenomen, indien: 

a. de vreemdeling tot zijn meerderjarigheid in het bezit is van een verblijfsvergunning regulier voor bepaalde tijd onder de beperking ‘verblijf als Amv’;  

b. hij drie jaar in het bezit is geweest van een verblijfsvergunning; en  

c. hij gedurende zijn verblijf in Nederland steeds voldeed aan de voorwaarden voor verlening van de verblijfsvergunning op grond van het bijzonder beleid voor Amv.   Van de bevoegdheid om de vergunning in een dergelijk geval aldus te wijzigen zal geen gebruik worden gemaakt indien er een of meer van de algemene gronden voor weigering van toepassing zijn. In afwijking van B1/4.2 en B1/4.3 wordt de aanvraag niet afgewezen op grond van het feit dat de vreemdeling niet beschikt over een geldig document voor grensoverschrijding of niet zelfstandig en duurzaam beschikt over voldoende middelen van bestaan. Het betreft hier met name vreemdelingen van wie de verblijfsvergunning asiel is ingetrokken, dan wel niet is verlengd, en aan wie vervolgens een verblijfsvergunning is verleend op grond van het bijzondere beleid inzake Amv’s. Indien deze vreemdelingen op het moment dat zij meerderjarig worden meer dan drie jaar op grond van een verblijfsvergunning in Nederland verblijven, maar nog geen drie jaar in het bezit zijn van laatstgenoemde verblijfsvergunning, kunnen zij niet op grond van [artikel 3.51 Vb](../../../../../AMvB/vreemdelingenbesluit/2000/BWBR0011825/README.md) in aanmerking komen voor voortgezet verblijf. Van deze vreemdelingen kan, in de geest van het bijzondere beleid inzake Amv’s, echter niet gevergd worden dat zij na meer dan drie jaar verblijf in Nederland op grond van een verblijfsvergunning Nederland alsnog verlaten. Daarom kan in deze zaken [artikel 3.52 Vb](../../../../../AMvB/vreemdelingenbesluit/2000/BWBR0011825/README.md) worden toegepast.    
### 4.7  

####Meerderjarige ex-bama’s

De verblijfsvergunning onder de beperking ‘verblijf als meerderjarige ex-bama’ kan ten tijde van de eerste verlenging, indien de houder hiertoe een aanvraag indient, worden gewijzigd in een verblijfsvergunning onder de beperking ‘voortgezet verblijf’ op grond van [artikel 3.52 Vb](../../../../../AMvB/vreemdelingenbesluit/2000/BWBR0011825/README.md). In afwijking van B1/4.2 en B1/4.3 wordt de verblijfsvergunning ook verleend indien de vreemdeling: 

a. niet (meer) beschikt over een geldig document voor grensoverschrijding; of  

b. niet (meer) beschikt over voldoende middelen van bestaan.      
### 4.8  

####Voortgezet Verblijf op grond van de Regeling nalatenschap oude [Vw](../../../../../wet/vreemdelingenwet/2000/BWBR0011823/README.md)

Een bijzondere categorie verblijfsvergunningen in verband met voortgezet verblijf wordt gevormd door de vergunningen die worden verleend op grond van de Regeling nalatenschap oude [Vw](../../../../../wet/vreemdelingenwet/2000/BWBR0011823/README.md). Op grond van [artikel 3.6 Vb](../../../../../AMvB/vreemdelingenbesluit/2000/BWBR0011825/README.md) en [artikel 17a, onder b, VV](../../../../../ministeriele-regeling/voorschrift/vreemdelingen/2000/BWBR0012002/README.md) wordt de verblijfsvergunning onder de beperking ‘afwikkeling nalatenschap oude [Vreemdelingenwet](../../../../../wet/vreemdelingenwet/2000/BWBR0011823/README.md) ’ ambtshalve verleend (zie B14/5.4). In verband met het bijzondere karakter van de regeling is besloten dat aan de houder van een verblijfsvergunning onder deze beperking ten tijde van de eerste verlenging een verblijfsvergunning onder de beperking ‘voortgezet verblijf’ wordt verleend op grond van [artikel 3.52 Vb](../../../../../AMvB/vreemdelingenbesluit/2000/BWBR0011825/README.md). Dit houdt in dat de verblijfsvergunning regulier onder de beperking ‘afwikkeling nalatenschap oude Vreemdelingenwet’ – behoudens contra-indicaties – na één jaar ambtshalve wordt gewijzigd in een verblijfsvergunning regulier voor bepaalde tijd onder de beperking ‘voortgezet verblijf na verblijf op grond van de Regeling afwikkeling nalatenschap oude Vreemdelingenwet’ op grond van de [artikelen 3.6](../../../../../AMvB/vreemdelingenbesluit/2000/BWBR0011825/README.md) en 3.52 Vb en [artikel 3.17a, onder c, VV](../../../../../ministeriele-regeling/voorschrift/vreemdelingen/2000/BWBR0012002/README.md). In afwijking van B1/4.2 en B1/4.3 wordt de verblijfsvergunning ook verleend indien de vreemdeling: 

a. niet (meer) beschikt over een geldig document voor grensoverschrijding; of  

b. niet (meer) beschikt over voldoende middelen van bestaan.      
### 4.9  

####Slachtoffer van geweld

Een vreemdeling kan een aanvraag indienen om een verblijfsvergunning onder de beperking ‘voortgezet verblijf’ op grond van [artikel 3.52 Vb](../../../../../AMvB/vreemdelingenbesluit/2000/BWBR0011825/README.md): 

* die ten minste1 jaar in het bezit is geweest van een verblijfsvergunning op grond van (dreigend) eergerelateerd geweld (zie B20);  

* die ten minste1 jaar in het bezit is geweest van een verblijfsvergunning op grond van (een reële dreiging van) huiselijk geweld (zie B20);  

* die ten minste1 jaar in het bezit is geweest van een verblijfsvergunning als slachtoffer van mensenhandel die geen aangifte kan of wil doen of anderszins medewerking kan of wil verlenen aan de strafrechtelijke opsporing en vervolging van de mensenhandelaar (zie B9/13).   In bovengenoemde gevallen wordt de verblijfsvergunning onder de beperking ‘voortgezet verblijf’ verleend als aangetoond wordt dat de dreiging op grond waarvan de vergunning is verleend voortduurt. In geval van de slachtoffers van mensenhandel wordt de vergunning onder de beperking ‘voortgezet verblijf’ ook verleend als uit de medische informatie blijkt dat een fysieke of psychische aandoening het slachtoffer in de weg staat om medewerking te verlenen aan het strafproces. De medische informatie moet afkomstig zijn van een behandelaar die hetzij in het register van Beroepen in de Individuele Gezondheidszorg hetzij in het register van het Nederlands Instituut van Psychologen is ingeschreven. Is van een voortduring van (de dreiging van) het geweld of van een medische of psychische beperking, waardoor het slachtoffer geen medewerking kan verlenen aan het strafproces, geen sprake meer, dan kan de verblijfsvergunning onder de beperking ‘voortgezet verblijf’ worden verleend als er sprake is van klemmende redenen van humanitaire aard (zie B16/4.2 en B16/4.5). In afwijking van B1/4.3 wordt de verblijfsvergunning ook verleend indien de vreemdeling niet (meer) beschikt over voldoende middelen van bestaan.    
### 4.10  

####Medische noodsituatie

Na drie jaar verblijf als houder van een verblijfsvergunning onder de beperking 'verblijf vanwege medische noodsituatie' kan de vreemdeling op grond van [artikel 3.52 Vb](../../../../../AMvB/vreemdelingenbesluit/2000/BWBR0011825/README.md) een aanvraag doen voor een verblijfsvergunning onder de beperking 'voorgezet verblijf', indien de medische noodsituatie naar het oordeel van de Minister nog ten minste één jaar zal duren. De vreemdeling moet gedurende de gehele periode hebben voldaan aan de voorwaarden voor verlenging van de geldigheidsduur van de oorspronkelijke verblijfsvergunning. Voorts moet de vreemdeling, op het moment waarop de aanvraag om een verblijfsvergunning onder de beperking ‘voortgezet verblijf’ wordt ingediend, nog steeds aan alle voorwaarden voldoen op grond waarvan de oorspronkelijke verblijfsvergunning is verlengd. In afwijking van B1/4.2 en B1/4.3 wordt de verblijfsvergunning niet afgewezen op de grond dat de vreemdeling niet (meer) beschikt over voldoende middelen van bestaan.     
### 5  

####Geldigheid en rechtspositie

De aard van de verblijfsvergunning onder de beperking ‘voortgezet verblijf’ brengt verder met zich dat de verblijfsvergunning niet wordt ingetrokken, en de aanvraag tot verlenging niet wordt afgewezen, indien de vreemdeling niet langer voldoet aan de voorwaarden van het bijzonder beleid op grond waarvan eerder verblijf was toegestaan. Dit laat echter onverlet dat onder toepassing van [artikel 18, eerste lid, onder c, Vw](../../../../../wet/vreemdelingenwet/2000/BWBR0011823/README.md) de aanvraag om verlenging van de geldigheidsduur van de vergunning kan worden afgewezen als blijkt dat de vreemdeling onjuiste gegevens heeft verstrekt of gegevens heeft achtergehouden, terwijl die gegevens tot afwijzing van de oorspronkelijke aanvraag zouden hebben geleid. Op grond van [artikel 19 Vw](../../../../../wet/vreemdelingenwet/2000/BWBR0011823/README.md) kan de vergunning om dezelfde reden worden ingetrokken. Voor wat betreft de geldigheidsduur zie [artikel 3.64 Vb](../../../../../AMvB/vreemdelingenbesluit/2000/BWBR0011825/README.md) en B1/3.   
### 5.1  

####Overgangsrecht

### 6  

####Internationale verplichtingen

Een aantal internationale verdragen, waarbij Nederland is aangesloten, kan gevolgen hebben voor het voortgezet verblijf van een vreemdeling in Nederland. Zie hiervoor B10 en B11. Indien de inmenging in het privé- en gezinsleven niet op grond van het tweede lid van artikel 8 EVRM is gerechtvaardigd, is verblijfsbeëindiging niet aan de orde en kan voortgezet verblijf op grond van artikel 8 EVRM worden aanvaard (zie B2/10).    
### 7  

####Beperking en arbeidsmarktaantekening

De verblijfsvergunning wordt verleend onder de beperking ‘voortgezet verblijf’. Indien de eerdere verblijfsvergunning was verleend onder de beperking ‘medische behandeling’ of ‘verblijf vanwege medische noodsituatie’ luidt de arbeidsmarktaantekening: ‘arbeid uitsluitend toegestaan indien werkgever beschikt over TWV’. In de overige gevallen luidt de arbeidsmarktaantekening: arbeid vrij toegestaan. TWV niet vereist’.   
### 7.1  

####Voortgezet Verblijf op grond van de Regeling nalatenschap oude Vw

### 8  

####Geldigheid en rechtspositie

### 9  

####Internationale verplichtingen

### 10  

####Beperking en arbeidsmarktaantekening

### 17  

####Verblijf als (economisch niet-actieve) langdurig ingezetene

### 1  

####Inleiding

In deze paragraaf worden de algemene voorwaarden behandeld voor de verlening van de verblijfsvergunning voor bepaalde tijd aan de houder van een, door een andere lidstaat afgegeven, EG-verblijfsvergunning als langdurig ingezetene. De houder van een EG-verblijfsvergunning voor langdurig ingezetenen (zie B1/6.1) die door een andere lidstaat (de eerste lidstaat) is afgegeven heeft het recht om onder bepaalde voorwaarden, gedurende een periode van meer dan drie maanden te verblijven in Nederland (de tweede lidstaat) als werknemer of als zelfstandige, om een studie of beroepsopleiding te volgen, of om andere redenen, bijvoorbeeld als economisch niet-actieve.Hij kan hiertoe een verblijfsvergunning voor bepaalde tijd aanvragen. De specifieke voorwaarden per verblijfsdoel worden per materiehoofdstuk behandeld (voor arbeid zie B5/4.12 en B5/7.7.1, voor studie zie B6/2.1.1 en B6/3.1 en voor economisch niet-actieve zie B17). Voor zover in de materiehoofdstukken niets is opgenomen over langdurig ingezetenen, geldt dat zij aan alle terzake geldende specifieke voorwaarden dienen te voldoen, met uitzondering van het mvv-vereiste en het vereiste een onderzoek naar of behandeling van TBC aan de ademhalingsorganen te ondergaan. De in de andere (eerste) lidstaat verkregen status wordt derhalve niet direct omgezet in een Nederlandse verblijfsvergunning voor onbepaalde tijd. Daarvoor is vereist dat de langdurig ingezetene uit een andere lidstaat vijf jaar op grond van een verblijfsvergunning voor bepaalde tijd in Nederland (tweede lidstaat) heeft verbleven en ook aan de overige voorwaarden voor verlening van de verblijfsvergunning voor onbepaalde tijd voldoet (zie B1/6).   
### 1.1  

####Procedureel

###Vrije termijn

De vreemdeling die houder is van een door een andere lidstaat afgegeven EG-verblijfsvergunning voor langdurig ingezetenen en diens gezinslid zoals genoemd in B17/5 komt een vrije termijn toe van drie maanden (zie [artikel 3.3, eerste lid, onderdeel d, Vb](../../../../../AMvB/vreemdelingenbesluit/2000/BWBR0011825/README.md) en [A2/4.4.7](../../../../../circulaire/vreemdelingencirculaire/2000/(a)/BWBR0012287/README.md)). 
###Beslistermijn

Voor de behandeling van de aanvraag om een verblijfsvergunning voor bepaalde tijd, ingediend door een langdurig ingezetene of diens gezinslid zoals genoemd in B17/3, geldt een afwijkende beslistermijn van vier maanden (zie [artikel 25, vierde lid, Vw](../../../../../wet/vreemdelingenwet/2000/BWBR0011823/README.md) en B1/9.7.3)     
### 2  

####Algemene voorwaarden

De algemene voorwaarden waaronder de verblijfsvergunning voor bepaalde tijd onder daarmee verband houdende beperkingen wordt verleend hebben betrekking op: 

– een geldig document voor grensoverschrijding (zie B1/4.2);  

– middelen van bestaan (zie B1/2.2.2);  

– geen gevaar voor de openbare orde en nationale veiligheid (zie [artikel 3.77](../../../../../AMvB/vreemdelingenbesluit/2000/BWBR0011825/README.md) en [3.78 Vb](../../../../../AMvB/vreemdelingenbesluit/2000/BWBR0011825/README.md) en B1/4.4 en B17/2.3); en  

– verblijfstatus in eerste lidstaat (zie [artikel 3.102, Vb](../../../../../AMvB/vreemdelingenbesluit/2000/BWBR0011825/README.md)).     
### 2.1  

####Geldig document voor grensoverschrijding

Indien de aanvraag plaatsvindt terwijl de langdurig ingezetene zich nog in een andere lidstaat bevindt (onverplichte aanvraag mvv), kan worden volstaan met overlegging van een afschrift van het geldige reisdocument, opdat nog in het bezit van het originele reisdocument kan worden gereisd. Er wordt daarbij niet verlangd dat de over te leggen afschriften gewaarmerkt zijn. De verificatie van het reisdocument vindt immers plaats bij gelegenheid van de indiening van de aanvraag tot het verlenen van de verblijfsvergunning (zie B1/4.2).    
### 2.2  

####Middelen van bestaan

De langdurig ingezetene dient bewijzen over te leggen waaruit blijkt dat hij beschikt over vaste en regelmatige inkomsten die voldoende zijn om zichzelf en zijn gezinsleden te onderhouden zonder een beroep te hoeven doen op het stelsel van sociale bijstand van de betrokken lidstaat. Hierbij wordt aangesloten bij de bestaande invulling van het middelenvereiste zoals dat reeds bij aanvragen om gezinshereniging, niet zijnde gezinsvorming, wordt gehanteerd (zie B1/2.2.2).    
### 2.3  

####Openbare orde en nationale veiligheid

Ingevolge [artikel 3.77, vijfde en zesde lid, Vb](../../../../../AMvB/vreemdelingenbesluit/2000/BWBR0011825/README.md) wordt bij de toepassing van [artikel 3.77, eerste lid, onder c, Vb](../../../../../AMvB/vreemdelingenbesluit/2000/BWBR0011825/README.md) mede rekening gehouden met de ernst van de inbreuk of het soort van inbreuk die door de langdurig ingezetene of diens gezinslid op de openbare orde is gepleegd, respectievelijk met het gevaar dat van de langdurig ingezetene of diens gezinslid uitgaat. Voorts wordt rekening gehouden met de leeftijd van de vreemdeling, de gevolgen voor de vreemdeling en de leden van zijn gezin, het bestaan van banden met Nederland dan wel het ontbreken van banden met het land van herkomst.    
### 2.4  

####Aantonen verblijfstatus eerste lidstaat

De langdurig ingezetene dient een afschrift over te leggen van de aan hem door de andere lidstaat afgeven EG-verblijfsvergunning voor langdurig ingezetenen. Voor een overzicht waarop de equivalenten in alle EU-talen van de aantekening ‘EG-langdurig ingezetene’ zijn vermeld wordt verwezen naar de website van de IND.     
### 3  

####Specifieke voorwaarde en bepalingen economisch niet-actieve

### 3.1  

####Middelen van bestaan

Voor de verblijfsvergunning als economisch niet-actieve geldt, in afwijking van het gestelde onder B17/2.2 het volgende. De economisch niet-actieve langdurig ingezetene dient duurzaam en zelfstandig over de middelen van bestaan te beschikken. De bron waaruit deze middelen komen (erfenis, alimentatie, onroerend goed, arbeid buiten Nederland, een uitkering, pensioen, etcetera) is niet van belang, mits de langdurig ingezetene de vrije beschikking heeft over vaste en regelmatige inkomsten, of het recht op (periodieke) uitkering ervan, die voldoende zijn om zichzelf en zijn gezinsleden te onderhouden zonder een beroep te doen op het stelsel van sociale bijstand. Hierbij wordt aangesloten bij de bestaande invulling van het middelenvereiste zoals dat reeds bij aanvragen om gezinshereniging, niet zijnde gezinsvorming wordt gehanteerd. Voor wat betreft de wijze waarop de inkomsten dienen te worden aangetoond wordt verwezen naar B1/4.3.1.    
### 3.2  

####Beperking

De verblijfsvergunning wordt verleend onder de beperking: ‘verblijf als economisch niet-actieve langdurig ingezetene’.    
### 3.3  

####Arbeidsmarktaantekening

Op het document wordt aangetekend ‘Arbeid toegestaan, TWV alleen gedurende eerste twaalf maanden vereist’.     
### 4  

####Overige algemene bepalingen

### 4.1  

####Vrijstellingen

De houder van de EG-verblijfsvergunning voor langdurig ingezetenen die door een andere lidstaat is afgegeven is vrijgesteld van de verplichting: 

– om te beschikken over een geldige mvv (zie [artikel 17, eerste lid, onder h, Vw](../../../../../wet/vreemdelingenwet/2000/BWBR0011823/README.md) en B1/4.1.1);  

– tot een onderzoek naar of behandeling van TBC aan de ademhalingsorganen te ondergaan (zie [artikel 3.79 , tweede lid, Vb](../../../../../AMvB/vreemdelingenbesluit/2000/BWBR0011825/README.md) en B1/4.5).     Verder wordt op het document de aantekening ‘beroep op de publieke middelen kan gevolgen hebben voor het verblijfsrecht’ gesteld.     
### 4.2  

####Voorschrift

Aan de vergunning wordt als voorschrift verbonden de verplichting voldoende verzekerd te zijn tegen ziektekosten met inbegrip van de kosten verbonden aan opname en verpleging in een sanatorium of een psychiatrische inrichting.     
### 5  

####Gezinshereniging

### 5.1  

####Inleiding

Ingevolge [3.23a Vb](../../../../../AMvB/vreemdelingenbesluit/2000/BWBR0011825/README.md) wordt, aan de echtgenoot, de geregistreerde partner dan wel de ongehuwde partner van de langdurig ingezetene met rechtmatig verblijf in de zin van [artikel 8, onder a, b dan wel l, Vw](../../../../../wet/vreemdelingenwet/2000/BWBR0011823/README.md) en het minderjarige kind van die echtgenoot, partner of langdurig ingezetene (zie [artikel 3.23a, eerste lid, Vb](../../../../../AMvB/vreemdelingenbesluit/2000/BWBR0011825/README.md)) onder bepaalde voorwaarden verblijf verleend onder een beperking verband houdende met gezinshereniging. Deze voorwaarden houden verband met: 

– de verblijfsstatus van bedoeld gezinslid in de andere staat die partij is bij het EG-verdrag;  

– het document voor grensoverschrijding;  

– middelen van bestaan;  

– gevaar voor openbare orde; en  

– gevaar voor nationale veiligheid.     Indien aan één of meer verblijfsvoorwaarden niet is voldaan, is de Minister niet verplicht doch wel bevoegd de verblijfsvergunning te verlenen. De gevallen waarin van de bevoegdheid om de verblijfsvergunning te verlenen gebruik wordt gemaakt worden aangegeven in deze Vc. Tevens kan de verblijfsvergunning worden verleend aan het ongehuwde meerderjarige kind van de langdurig ingezetene, de echtgeno(o)t(e) of partner, indien de achterlating van dat kind naar het oordeel van de Minister een onevenredige hardheid zou betekenen (zie [artikel 3.23a, tweede lid, Vb](../../../../../AMvB/vreemdelingenbesluit/2000/BWBR0011825/README.md)).  
###Ongehuwde partner

De verblijfsvergunning wordt niet verleend aan de ongehuwde partner of het kind van die partner, indien de relatie van die partner met de langdurig ingezetene niet duurzaam is of niet naar behoren is geattesteerd. Dit wordt onder meer aangenomen als uit een recent bewijs van inschrijving in het bevolkingsregister van de betreffende EU-lidstaat niet van inschrijving op hetzelfde adres blijkt.    
### 5.2  

####Algemene voorwaarden

De algemene voorwaarden en bepalingen voor zover deze afwijken van de in B17/2 genoemde bepalingen hebben betrekking op: 

– de verblijfstatus in eerste lidstaat (zie [artikel 3.23a, onder a, Vb](../../../../../AMvB/vreemdelingenbesluit/2000/BWBR0011825/README.md));  

– het middelenvereiste (zie [artikel 3.23a, eerste lid, onder c, Vb](../../../../../AMvB/vreemdelingenbesluit/2000/BWBR0011825/README.md) en [artikel 3.74, onder a, Vb](../../../../../AMvB/vreemdelingenbesluit/2000/BWBR0011825/README.md))      
### 5.3  

####Verblijfstatus in eerste lidstaat

Het betreft hier het gezinslid dat in een andere staat die partij is bij het EG-verdrag is toegelaten als gezinslid van de langdurig ingezetene. Verblijf onder deze beperking wordt slechts verleend aan bovenstaande gezinsleden die reeds in de eerste lidstaat bij de langdurig ingezetene verbleven. Op andere aanvragen, bijvoorbeeld om gezinsvorming of om verruimde gezinshereniging met andere familieleden dan de onder B17/5.1 genoemde meerderjarige kinderen zijn de algemene regels (zie [artikelen 3.13 tot en met 3.28 Vb](../../../../../AMvB/vreemdelingenbesluit/2000/BWBR0011825/README.md) en B2) van toepassing. Ook indien het gezin in de andere lidstaat nog niet was gevormd zijn de algemene regels van B2 van toepassing.    
### 5.4  

####Middelen van bestaan

Het gezinslid als genoemd in [artikel 3.23a Vb](../../../../../AMvB/vreemdelingenbesluit/2000/BWBR0011825/README.md) dient al dan niet tezamen met de langdurig ingezetene duurzaam en zelfstandig te beschikken over inkomen als bedoeld in [artikel 3.74, eerste lid, onder a, Vb](../../../../../AMvB/vreemdelingenbesluit/2000/BWBR0011825/README.md); Het gezinslid dient hiertoe bewijs over te leggen dat de langdurig ingezetene financieel in staat is hem te onderhouden of dat hij zelf duurzaam en zelfstandig beschikt over inkomsten die voldoende zijn om zichzelf te onderhouden zonder een beroep te hoeven doen op het stelsel van sociale bijstand. Hierbij wordt aangesloten bij de invulling van het middelenvereiste zoals dat in B2 wordt gehanteerd.     
### 5.5  

####Beperking

De verblijfsvergunning wordt, indien het de echtgeno(o)t(e) of (geregistreerd) partner betreft, verleend onder de beperking: ‘Verblijf bij echtgeno(o)t(e)/(geregistreerd) partner/ouder (naam).’ Indien het een minderjarig kind betreft, wordt de verblijfsvergunning verleend onder de beperking ‘verblijf bij ….(naam ouder(s))’.    
### 5.6  

####Arbeidsmarktaantekening

Op het document wordt aangetekend ‘Arbeid toegestaan, TWV alleen gedurende eerste twaalf maanden vereist’. Verder wordt op het document de aantekening ‘beroep op de publieke middelen kan gevolgen hebben voor het verblijfsrecht’ gesteld.    
### 5.7  

####Geldigheidsduur

De verblijfsvergunning van de echtgeno(o)t(e) van de langdurig ingezetene met rechtmatig verblijf in de zin van [artikel 8, onder a, b dan wel l, Vw](../../../../../wet/vreemdelingenwet/2000/BWBR0011823/README.md) en het minderjarige kind van de echtgeno(o)t(e) of de langdurig ingezetene, wordt op grond van [artikel 3.67, derde lid, Vb](../../../../../AMvB/vreemdelingenbesluit/2000/BWBR0011825/README.md), in afwijking van [artikel 3.57 Vb](../../../../../AMvB/vreemdelingenbesluit/2000/BWBR0011825/README.md), verleend en verlengd met een geldigheidsduur die gelijk is aan de duur van de vergunning van de langdurig ingezetene. De geregistreerde partner dan wel ongehuwde partner van de langdurig ingezetene en het kind van die partner worden daarbij gelijk gesteld met de echtgeno(o)t(e) dan wel het kind van die echtgeno(o)t(e).    
### 5.8  

####overige algemene bepalingen

De overige algemene bepalingen van B17/4 zijn van overeenkomstige toepassing     
### 6  

####In kennis stellen eerste lidstaat

In de volgende gevallen dient Nederland als tweede lidstaat, de (eerste) lidstaat, die de EG-status langdurig ingezetene aan de vreemdeling heeft verleend, te informeren: 

a. Bij verlening/verlenging/intrekking verblijfsvergunning voor bepaalde tijd;  

b. Bij verlening van de status an langdurig ingezetene; en  

c. Bij voorgenomen uitzetting naar een staat buiten het grondgebied van de EU   
###Ad a.

Indien Nederland als tweede lidstaat een verblijfsvergunning voor bepaalde tijd verleent, (niet) verlengt of intrekt van een vreemdeling die de status van langdurig ingezetene in een andere (eerste) lidstaat heeft verkregen, dient deze eerste lidstaat hiervan in kennis te worden gesteld (zie [artikel 3.103a, eerste en tweede lid, Vb](../../../../../AMvB/vreemdelingenbesluit/2000/BWBR0011825/README.md) en B1/9.4). In het geval Nederland als tweede lidstaat een verblijfsvergunning voor bepaalde tijd niet verlengt of intrekt, dient aan de eerste lidstaat tevens informatie te worden verstrekt betreffende het verwijderingsbesluit. De eerste lidstaat is verplicht de langdurig ingezetene terug te nemen. 
###Ad b.

Indien de houder van EG-verblijfsvergunning voor langdurig ingezetene die door een andere lidstaat (de eerste lidstaat) is afgegeven, na vijf jaar de status van langdurig ingezetene in Nederland heeft verkregen (zie B1/6) dient de eerste lidstaat hiervan in kennis te worden gesteld (zie [artikel 3.103a, eerste lid, Vb](../../../../../AMvB/vreemdelingenbesluit/2000/BWBR0011825/README.md) en B1/9.7.7.4); 
###Ad c.

De Minister kan (als tweede lidstaat) om ernstige redenen in verband met de openbare orde of de nationale veiligheid besluiten om de vreemdeling die houder is van een EG-status als langdurig ingezetene, die is afgegeven door een andere EU-lidstaat, uit te zetten naar een staat buiten het grondgebied van de EU. Van zodanige redenen is sprake indien de vreemdeling een actuele en ernstige bedreiging voor de openbare orde of de nationale veiligheid vormt (zie [artikel 22 Vw](../../../../../wet/vreemdelingenwet/2000/BWBR0011823/README.md) en B1/8.3). Hiertoe moet de Minister ingevolge [artikel 3.103a, derde lid, Vb](../../../../../AMvB/vreemdelingenbesluit/2000/BWBR0011825/README.md) de autoriteiten van de eerste lidstaat raadplegen. Indien de Minister dienovereenkomstig besluit uit te zetten, wordt alle noodzakelijke informatie met betrekking tot de uitzetting aan de betreffende lidstaat verstrekt zodat de eerste lidstaat de status van langdurig ingezetene kan intrekken of de vreemdeling terugneemt. Indien de autoriteiten van de tweede lidstaat bereid zijn de betrokken vreemdeling tot hun grondgebied toe te laten, kan Nederland volstaan met de minder ingrijpende maatregel van intrekking van de (Nederlandse) verblijfsvergunning regulier voor bepaalde tijd met toepassing van de waarborgen van artikel 17 van richtlijn 2003/109 en met verwijdering van de vreemdeling naar die (eerste) lidstaat in plaats van het land van herkomst. Vorenstaande laat onverlet dat de eerste lidstaat, ook na terugname, kan besluiten de vreemdeling alsnog te verwijderen naar het land van herkomst (na de status van langdurig ingezetene te hebben ingetrokken).   
### 6.1  

####Contactpunt IND

In de in deze paragraaf genoemde gevallen zal het koppelingsbureau van de IND fungeren als contactpunt voor het verstrekken en ontvangen van informatie.      
### 18  

####Verblijf als onderzoeker in de zin van Richtlijn 2005/71

### 1  

####Inleiding

In dit hoofdstuk worden de algemene voorwaarden voor toelating van onderzoekers met de nationaliteit van een derde land in de zin van Richtlijn 2005/71 uiteen gezet. Richtlijn 2005/71 vergemakkelijkt de toelating van onderzoekers door middel van een toelatingsprocedure die los staat van de rechtsbetrekking tussen de onderzoeker en de onderzoeksinstelling waar deze te gast is en het laten vervallen van de eis van een TWV. De algemene voorwaarden voor verlening van een verblijfsvergunning aan een onderzoeker in de zin van Richtlijn 2005/71, zien op erkenning van de onderzoeksinstelling en het sluiten van een gastovereenkomst door de erkende onderzoeksinstelling met de onderzoeker.   Onbezoldigde wetenschappelijk onderzoekers zijn bursalen en ontvangers van stipendia. Indien de onderzoeksinstelling waar de onbezoldigde wetenschapper onderzoek gaat verrichten, erkend is en een gastovereenkomst met de onderzoeker sluit, dan is voor de onbezoldigd wetenschappelijk onderzoeker verblijf als onderzoeker in de zin van Richtlijn 2005/71 mogelijk.   Voorts is van belang dat in het Nederlandse studiestelsel promovendi geen student zijn in de zin van Richtlijn 2004/114. Gelet hierop vallen promovendi in beginsel onder de Richtlijn Wetenschappelijk onderzoekers.   Zowel publieke als particuliere onderzoeksinstellingen vallen onder de werkingssfeer van de richtlijn. De specifieke procedure voor onderzoekers is gebaseerd op de samenwerking tussen onderzoeksinstellingen en de IND. Vooraf erkende onderzoeksinstellingen kunnen gastovereenkomsten sluiten voor het uitvoeren van een onderzoeksproject. Ingevolge Richtlijn 2005/71 bedraagt de geldigheidsduur van de verblijfsvergunning ten minste één jaar. Gezinsleden krijgen een verblijfstitel met dezelfde geldigheidsduur. Voor de afgifte van een verblijfstitel aan gezinsleden geldt geen minimale verblijfsduur van de onderzoeker. De vergunning kan worden ingetrokken of niet verlengd, indien niet (langer) wordt voldaan aan de voorwaarden, in geval van fraude of om redenen die verband houden met de openbare orde, de openbare veiligheid of de volksgezondheid (zie artikel 10 Richtlijn 2005/71). Toelatingsaanvragen kunnen door de vreemdeling, al dan niet door tussenkomst van de onderzoeksinstelling, worden ingediend (zie artikel 14 Richtlijn 2005/71).   In aanvulling op de algemene voorwaarden voor de verlening van een verblijfsvergunning voor bepaalde tijd genoemd in B1/4, gelden voor de verlening van een verblijfsvergunning onder de beperking ‘verblijf als onderzoeker in de zin van richtlijn 2005/71/EG’ de in dit hoofdstuk neergelegde bijzondere voorwaarden.     
### 2  

####Procedureel

De toelatingsaanvragen kunnen worden ingediend door de onderzoekers, al dan niet door tussenkomst van de onderzoeksinstellingen (zie artikel 14 Richtlijn 2005/71). Erkende onderzoeksinstellingen kunnen gebruik maken van een versnelde toelatingsprocedure.   
### 2.1  

####Versnelde toelatingsprocedure

Erkende onderzoeksinstellingen komen in aanmerking voor de versnelde procedure. Dit betekent dat de IND in de regel binnen twee weken na ontvangst van een verzoek om advies of een aanvraag tot het verlenen van een verblijfsvergunning zal beslissen, mits het verzoek of de aanvraag op de voorgeschreven wijze is ingediend, is voorzien van alle vereiste stukken en geen nader onderzoek is vereist. In enkele hierna te noemen gevallen is de behandeltermijn van twee weken niet van toepassing.  De onderzoeksinstelling dient door middel van een volledig ingevuld registratieformulier, in te dienen bij de IND, aan te geven dat zij gebruik wil maken van de versnelde procedure ter toelating van onderzoeker in het kader van Richtlijn 2005/71. Voor zover het gaat om particuliere instellingen, is het registratieformulier tevens een aanvraag om erkenning. Op het registratieformulier verklaart de onderzoeksinstelling zich er bewust van te zijn dat zij, met het sluiten van de gastovereenkomst met een onderzoeker, er voor in staat dat aan de voorwaarden voor het sluiten van een gastovereenkomst en het verlenen van een verblijfsvergunning is voldaan (zie B18/3). Daarnaast neemt de onderzoeksinstelling de verplichting op zich de IND te informeren zodra de situatie van de onderzoeker zich wijzigt.  
###Het Loket kennis- en arbeidsmigratie van de IND

Nadat het Loket kennis- en arbeidsmigratie het registratieformulier heeft ontvangen en – indien noodzakelijk – de onderzoeksinstelling heeft erkend, wordt hiervan bericht gestuurd aan de onderzoeksinstelling en worden de aanvraagformulieren beschikbaar gesteld.  Om gebruik te kunnen maken van de voorzieningen die in het kader van toelating van onderzoekers zijn getroffen, dient voor behandeling van aanvragen door het Loket kennis- en arbeidsmigratie van de IND, gebruik te worden gemaakt van de toepasselijke en op maat gemaakte aanvraagformulieren van onderzoeker in de zin van Richtlijn 2005/71 (zie [bijlage 13 VV](../../../../../ministeriele-regeling/voorschrift/vreemdelingen/2000/BWBR0012002/README.md)).    
### 2.1.1  

####Erkenning van de onderzoeksinstelling

Toelating in het kader van onderzoek kan ingevolge de richtlijn alleen plaatsvinden bij vooraf erkende onderzoeksinstellingen. Dit vereiste wordt gesteld om de kwaliteit van de ontvangende onderzoeksinstellingen te waarborgen. Een onderzoeksinstelling in de zin van de richtlijn kan zowel publiek als particulier zijn. Bij [artikel 3.18b VV](../../../../../ministeriele-regeling/voorschrift/vreemdelingen/2000/BWBR0012002/README.md) zijn als erkende onderzoeksinstellingen aangewezen: 

a. een publieke onderzoeksinstelling als bedoeld in [artikel 1d, eerste lid, onder b, Besluit Uitvoering Wav](../../../../../AMvB/besluit/uitvoering/wet/arbeid/vreemdelingen/BWBR0007523/README.md) die functieprofielen zoals opgenomen in het universitaire systeem van functieordenen onder de functiefamilie “onderzoek en onderwijs” hanteren voor onderzoekers in loondienst;  

b. een publieke onderzoeksinstelling die is opgenomen in de bijlage behorende bij de WHW;  

c. een door de Minister erkende particuliere onderzoeksinstelling.    Op grond van [artikel 3.18c, eerst lid, VV](../../../../../ministeriele-regeling/voorschrift/vreemdelingen/2000/BWBR0012002/README.md) kan door particuliere onderzoeksinstellingen bij de IND om erkenning worden verzocht. Een dergelijk verzoek wordt ingewilligd indien: 

a. de onderzoeksinstelling is opgenomen in de Nederlandse Onderzoek Databank;  

b. de onderzoeksinstelling in het bezit is van een ten name van haar afgegeven Speur en Ontwikkelingswerk verklaring zoals bedoeld in [artikel 1, eerste lid, onderdeel q van de Wet vermindering afdracht loonbelasting en premie voor de volksverzekeringen](../../../../../wet/wet/vermindering/afdracht/loonbelasting/en/premie/voor/de/etc/BWBR0007746/README.md), die betrekking heeft op ten minste een deel van het lopende of het vorige kalenderjaar, mits het een wetenschappelijk onderzoeksinstelling betreft.    
###Ad a.

De Nederlandse Onderzoek Databank is een openbare online databank met informatie over wetenschappelijk onderzoek, onderzoekers en onderzoekinstituten. De Nederlandse Onderzoek Databank bestrijkt alle wetenschappelijke disciplines en beoordeelt of een project daadwerkelijk valt onder de term wetenschappelijk onderzoek. Bij deze beoordeling wordt door de IND aangesloten. 
###Ad b

Op basis van deze wet hoeft voor werknemers die wetenschappelijk onderzoek doen of nieuwe producten, processen of programmatuur ontwikkelen, minder loonbelasting te worden afgedragen. Teneinde erkend te worden als private onderzoeksinstelling dient de instelling een Speur en Ontwikkelingswerk verklaring te overleggen waaruit blijkt dat met succes een beroep is gedaan op de hier bedoelde regeling.  De erkenning van particuliere onderzoeksinstellingen is belegd bij de IND. Met het indienen van registratieformulier in het kader van toelating van Wetenschappelijk onderzoekers in de zin van Richtlijn 2007/51, dient de onderzoeksinstelling tevens een aanvraag om erkenning in bij het Loket kennis- en arbeidsmigratie van de IND. Indien een onderzoeksinstelling niet op de lijst van de Nederlandse Onderzoek Databank voor komt, heeft de onderzoeksinstelling de mogelijkheid aan te tonen een beroep te hebben gedaan op de Wet bevordering speur- en ontwikkelingswerk (gebaseerd op de [Wet vermindering afdracht loonbelasting en premie voor de volksverzekeringen](../../../../../wet/wet/vermindering/afdracht/loonbelasting/en/premie/voor/de/etc/BWBR0007746/README.md)), om zo alsnog voor erkenning door de IND in aanmerking te komen. Indien de onderzoeksinstelling na een daartoe strekkend verzoek wordt erkend, wordt de betreffende onderzoeksinstelling op de website van de IND bekend gemaakt.   Conform artikel 5, tweede lid, Richtlijn 2005/71 zal de erkenning van de onderzoeksinstelling ten minste gelden voor een termijn van vijf jaren (zie [artikel 3.18c, derde lid, VV](../../../../../ministeriele-regeling/voorschrift/vreemdelingen/2000/BWBR0012002/README.md)). Ingevolge artikel 5, zesde lid, Richtlijn 2005/71 kunnen de tot erkenning bevoegde instanties de erkenning van een instelling weigeren, indien de aanvraag niet is gedaan overeenkomstig de terzake geldende procedures of indien de aanvraag niet is gebaseerd op de wettelijke opdracht of het maatschappelijk doel van de onderzoeksinstelling en het bewijs dat zij zich met onderzoeksactiviteiten bezig houdt (zie [artikel 3.18c, vijfde lid, VV](../../../../../ministeriele-regeling/voorschrift/vreemdelingen/2000/BWBR0012002/README.md)). De erkenning kan worden ingetrokken of de verlenging van de erkenning kan worden geweigerd indien niet langer wordt voldaan aan de voorwaarden of indien sprake is van fraude (zie [artikel 3.18c, zesde lid, VV](../../../../../ministeriele-regeling/voorschrift/vreemdelingen/2000/BWBR0012002/README.md)). In deze gevallen kan de instelling voor een maximale periode van vijf jaar uitgesloten worden van erkenning. De duur van de uitsluiting wordt per geval bezien.      
### 2.2  

####Verzoek om advies

De toelatingsprocedure met betrekking tot onderzoekers in de zin van Richtlijn 2005/71 is bij uitstek een referentprocedure.  Voorafgaande aan de indiening van de aanvraag om een mvv bij de Nederlandse diplomatieke of consulaire vertegenwoordiging in het buitenland dient de onderzoeksinstelling in Nederland door middel van het formulier ‘Verzoek om advies in verband met afgifte mvv onderzoeker in de zin van Richtlijn 2005/71’ te verzoeken om een advies in verband met het voornemen van de onderzoeker om een mvv aan te vragen in het buitenland.  
###Het verzoek om advies in verband met afgifte mvv onderzoeker

Het aanvraagformulier ‘Verzoek om advies in verband met afgifte mvv onderzoeker in de zin van Richtlijn 2005/71’ dat gebruikt dient te worden voor de aanvragen in het kader van verblijf bij/als onderzoeker in de zin van Richtlijn 2005/71, wordt door het Hoofd IND vastgesteld en wordt alleen elektronisch door de IND ter beschikking gesteld. De onderzoeksinstelling vult het formulier in en verzendt het ingevulde en ondertekende formulier (de printversie), vergezeld van de vereiste stukken, per post naar het loket kennis- en arbeidsmigratie van de IND.  Indien naar aanleiding van een verzoek om advies van de onderzoeksinstelling door de IND een positief advies is verstrekt en de verschuldigde leges zijn betaald, kan aan de vreemdeling in diens land van herkomst of bestendig verblijf door de Nederlandse diplomatieke vertegenwoordiging een mvv worden afgegeven. Het indienen van een mvv-aanvraag zonder dat daar een adviesprocedure aan vooraf is gegaan, ligt, gelet op het feit dat de toelatingsprocedure bij beoogd verblijf als onderzoeker in de zin van Richtlijn 2005/71 bij uitstek een referentprocedure is, niet in de rede. Vreemdelingen die zonder voorafgaande referentprocedure een mvv-aanvraag voor verblijf als onderzoeker in de zin van Richtlijn 2005/71 willen indienen op een Nederlandse diplomatieke vertegenwoordiging in het buitenland, worden er door de vertegenwoordiging op gewezen dat het de voorkeur verdient dat de onderzoeksinstelling bij wie zij verblijf als onderzoeker in de zin van Richtlijn 2005/71 beogen, een verzoek om advies ter verlening van een mvv aan de vreemdeling indient. Dat leidt slechts uitzondering wanneer in het kader van een door de onderzoeksinstelling gestart verzoek om adviesprocedure negatief door de IND is geadviseerd. De streeftermijn van twee weken is niet van toepassing op deze aanvragen.  
###Gezinsleden

De onderzoeksinstelling kan namens de gezinsleden, te weten de echtgeno(o)te of (geregistreerd) partner van de onderzoeker en hun minderjarige kinderen, die verblijf in Nederland bij de onderzoeker beogen, verzoeken om afgifte van een mvv. Ten behoeve van deze gezinsleden dient gebruik te worden gemaakt van de formulieren ‘Verzoek om advies in verband met afgifte mvv gezinsleden van onderzoeker in de zin van Richtlijn 2005/71’. De onderzoeksinstelling kan alleen ten behoeve van de echtgeno(o)t(e) of (geregistreerde) partner, alsmede ten behoeve van de minderjarige kinderen die feitelijk behoren tot het gezin, een verzoek om advies indienen. De algemene bepalingen van B1/4 en B2/2, B2/4 en B2/5 zijn van toepassing, tenzij navolgend anders is bepaald.    
### 2.3  

####Aanvraag om een verblijfsvergunning

De aanvraag tot verlening van een verblijfsvergunning als onderzoeker in de zin van Richtlijn 2005/71 wordt door de vreemdeling in persoon dan wel schriftelijk, al dan niet door tussenkomst van de onderzoeksinstelling, ingediend bij het Loket kennis- en arbeidsmigratie van de IND, en wel door middel van een aanvraagformulier: 

– aanvraag verblijfsvergunning zonder mvv of wijziging verblijfsdoel onderzoeker in de zin van Richtlijn 2005/71; of  

– aanvraag verblijfsvergunning onderzoeker in de zin van Richtlijn 2005/71 met mvv.   
###Het verkrijgen van het aanvraagformulier

Het aanvraagformulier kan uitsluitend elektronisch worden verkregen van de IND.  De onderzoeksinstelling dient het ingevulde en door de onderzoeker ondertekende aanvraagformulier (de printversie), vergezeld van de vereiste stukken, per post te verzenden naar het Loket kennis- en arbeidsmigratie van de IND.   Als de vreemdeling die verblijf als onderzoeker beoogt, de aanvraag persoonlijk wil indienen bij het Loket kennis- en arbeidsmigratie van de IND, maakt hij daartoe een afspraak met het loket.  
###Gezinsleden

De echtgeno(o)te of (geregistreerd) partner en de minderjarige kinderen die verblijf bij de onderzoeker beogen, doen met het daarvoor bestemde aanvraagformulier ter verlening van een verblijfsvergunning regulier voor gezinsleden van onderzoeker in de zin van Richtlijn 2005/71, een verblijfsaanvraag. Voor de behandeling van alle aanvragen van gezinsleden van een onderzoeker geldt een streeftermijn van twee weken. Daarbij is de IND afhankelijk van buiten de IND gelegen procedures, zoals de verplichte inschrijving van het huwelijk in de GBA, die moeten zijn afgerond voordat de IND een beslissing kan nemen op de aanvraag. 
###Wijziging beperking

De beslistermijn van twee weken is tevens van toepassing op aanvragen om wijziging van de beperking waaronder eerder een verblijfsvergunning regulier voor bepaalde tijd is verleend in de beperking ‘verblijf als onderzoeker in de zin van Richtlijn 2005/71/EG ’. Hierbij kan worden gedacht aan het geval dat een vreemdeling die in het bezit is van een verblijfsvergunning onder de beperking ‘arbeid in loondienst’, deze beperking wil wijzigen in de beperking ‘verblijf als onderzoeker’.    
### 2.4  

####Leges

Betaling van de door de betrokken vreemdeling(en) verschuldigde leges vindt plaats door de onderzoeksinstelling door middel van een machtiging tot automatische incasso. Deze machtiging wordt door de onderzoeksinstelling bij elke individuele aanvraag afgegeven. Ten behoeve van de automatische incasso geeft de onderzoeksinstelling een Nederlands bankrekeningnummer op. Als de onderzoeksinstelling geen machtiging tot automatische incasso afgeeft bij de aanvraag ontvangt de vreemdeling die verblijf als onderzoeker beoogt een factuur met een acceptgiro van het CJIB ter betaling van de verschuldigde leges. De beslistermijn van twee weken is dan niet van toepassing.    
### 2.5  

####mvv-vereiste

Ingevolge [artikel 3.71, tweede lid, onder i, Vb](../../../../../AMvB/vreemdelingenbesluit/2000/BWBR0011825/README.md) is de houder van een verblijfsvergunning voor onderzoekers in de zin van Richtlijn 2005/71 afgegeven door een andere staat die partij is bij het EG-Verdrag dan wel de echtgenoot, partner of het minderjarig kind is van die houder, in geval het gezin reeds was gevormd in die andere staat, vrijgesteld van het mvv-vereiste (zie B1/4.1.1).    
### 2.6  

####TBC-verklaring

Bij de aanvraag om een verblijfsvergunning voegt de onderzoeker, dan wel voegen de onderzoeker en diens gezinsleden, een kopie toe van een ingevuld en ondertekend TBC-formulier (zie [bijlage 13 VV](../../../../../ministeriele-regeling/voorschrift/vreemdelingen/2000/BWBR0012002/README.md)). Door ondertekening van de daartoe strekkende verklaring op het TBC-formulier verklaart de vreemdeling die verblijf als onderzoeker beoogt zich bereid zijn medewerking te verlenen aan het onderzoek naar TBC aan de ademhalingsorganen alsmede zijn medewerking te verlenen aan behandeling van eventuele TBC. De vreemdeling die verblijf als onderzoeker beoogt meldt zich vervolgens, zo spoedig mogelijk, maar uiterlijk binnen drie maanden na de datum van indiening van de aanvraag om een verblijfsvergunning tot de GG&GD voor het ondergaan van een TBC-onderzoek. Hiervoor maakt hij gebruik van het originele TBC-formulier. De onderzoeksarts vult na het onderzoek het formulier in en zendt het naar het juiste kantoor van de IND, dat de aanvraag in behandeling heeft.   Op grond van de ondertekende verklaring op het TBC-formulier kan de verblijfsvergunning worden verleend indien ook aan de overige voorwaarden wordt voldaan. Achteraf stelt de IND, op basis van opgave door de GG&GD, vast of betrokkene aan de verplichting om een TBC-onderzoek te ondergaan heeft voldaan (zie [artikel 3.79 Vb](../../../../../AMvB/vreemdelingenbesluit/2000/BWBR0011825/README.md)). Indien blijkt dat zulks niet het geval is wordt de vergunning voor verblijf als onderzoeker in de zin van Richtlijn 2005/71 ingetrokken op grond van het feit dat onjuiste gegevens zijn verstrekt.     
### 2.7  

####Sticker verblijfsaantekeningen algemeen

De onderzoeksinstelling neemt contact op met het Loket kennis- en arbeidsmigratie van de IND voor een afspraak om ter plaatse van voornoemd loket de sticker ‘verblijfsaantekening algemeen’ (zie [bijlage 7g VV](../../../../../ministeriele-regeling/voorschrift/vreemdelingen/2000/BWBR0012002/README.md)) in het reisdocument van de onderzoeker(s) en eventuele gezinsleden te laten plaatsen. Daartoe meldt de vreemdeling dan wel de onderzoeksinstelling zich met het paspoort van de vreemdeling die verblijf als onderzoeker beoogt, en eventuele gezinsleden, bij het Loket kennis- en arbeidsmigratie van de IND (zie [artikel 3.9, derde lid, VV](../../../../../ministeriele-regeling/voorschrift/vreemdelingen/2000/BWBR0012002/README.md)). Op de sticker wordt aangetekend: ‘Arbeid toegestaan; TWV niet vereist’. Dit geldt ook voor de sticker verblijfsaantekening van de echtgeno(o)t(e) of partner en de minderjarige kinderen van de onderzoeker. Daarna dient de vreemdeling zich bij de gemeente, waarin hij woonachtig is, te vervoegen met het oog op inschrijving in de GBA. Afgifte van het verblijfsdocument geschiedt door de IND na de inwilliging van de aanvraag. Voor de onderzoeker die op grond van [artikel 17, eerste lid, onder a, Vw](../../../../../wet/vreemdelingenwet/2000/BWBR0011823/README.md) is vrijgesteld van het mvv-vereiste, staat de mogelijkheid open om bij de Nederlandse diplomatieke vertegenwoordiging in het buitenland onverplicht een mvv aan te vragen teneinde zijn verblijfsaanspraak vooraf te laten toetsen (zie B1/4.1.1). De onderzoeksinstelling in Nederland kan voorafgaande aan de indiening van de aanvraag om een mvv middels het formulier ‘Verzoek om advies in verband met afgifte mvv kennismigrant’ verzoeken om een advies omtrent de afgifte van een mvv aan of bij de onderzoeker in zin van Richtlijn 2005/71.     
### 3  

####Voorwaarden toelating onderzoeker in de zin van Richtlijn 2005/71

Ingevolge artikel 3.56a Vb kan een verblijfsvergunning onder een beperking verband houdend met het verblijf als onderzoeker in de zin van de richtlijn worden verleend aan de vreemdeling: 

a. die onderzoek verricht bij een bij ministeriële regeling aan te wijzen erkende onderzoeksinstelling (zie B18/2.1.1);  

b. die een met een onderzoeksinstelling gesloten gastovereenkomst overlegt, waaruit blijkt: 

1. dat het onderzoeksproject is goedgekeurd;  

2. dat de vreemdeling over een passend diploma van hoger onderwijs, dat toegang geeft tot doctoraatprogramma’s beschikt; en  

3. wat de rechtsbetrekking en de arbeidsvoorwaarden van de vreemdeling zijn; en    

c. die een garantstelling van de onderzoeksinstelling overlegt.   Een vooraf erkende instelling die een onderzoeker wil uitnodigen dient met die onderzoeker een gastovereenkomst te sluiten (zie artikel 3.56a Vb, artikel 5 Richtlijn 2005/71 en artikel 6 Richtlijn 2005/71). Hierin verbindt de onderzoeker zich ertoe het onderzoeksproject uit te voeren, terwijl de instelling zich ertoe verplicht de onderzoeker voor dat doel als gast te ontvangen. Gelet op de Richtlijn 2005/71 is de gastovereenkomst vormvrij. Desgewenst kan bij de IND een voorbeeld gastovereenkomst verkregen worden. Uit de gastovereenkomst dient in elk geval het volgende te blijken: 
###Goedgekeurd onderzoeksproject

Het onderzoeksproject dient door de instelling te worden goedgekeurd, waarbij getoetst wordt aan het doel en de duur van het onderzoek inclusief de benodigde financiële middelen. 
###Passend diploma

Er dient een door een notaris of gemeente gewaarmerkte kopie van het vereiste diploma te worden toegevoegd. Voor de beoordeling of de vreemdeling beschikt over een passend diploma wordt aangesloten bij het oordeel van de onderzoeksinstelling. 
###Rechtsbetrekking

Het begrip arbeidsvoorwaarden ziet in dit geval niet noodzakelijkerwijs op een dienstverband maar ook op de aard van de rechtsbetrekking waarin is vastgelegd wat de onderzoeksinstelling de onderzoeker aan faciliteiten biedt en wat van de onderzoeker verwacht wordt. Hierbij is van belang dat lesgeven wordt gezien als een onlosmakelijk deel van de werkzaamheden van een onderzoeker, en het verrichten van onderzoek niet van bijkomende aard is, maar het hoofddoel. Naast de beleidsregels in deze paragraaf zijn ook de beleidsregels met betrekking tot de algemene voorwaarden van artikel 16 Vw van toepassing (zie B1/4).   
### 3.1  

####Middelen van bestaan

Voor de beoordeling of de vreemdeling beschikt over voldoende middelen van bestaan wordt in beginsel aangesloten bij het oordeel van de onderzoeksinstelling. De onderzoeksinstelling kan gelet op artikel 6, onder c, Richtlijn 2005/71, immers alleen een gastovereenkomst sluiten indien de onderzoeker gedurende zijn verblijf beschikt over voldoende middelen, uitgaande van het minimumbedrag dat daartoe door de lidstaat is vastgesteld. Wel dienen schriftelijke bewijsstukken van de inkomsten te worden overgelegd. De hierna genoemde bepalingen inzake middelen van bestaan zijn ook van toepassing op de echtgeno(o)te of (geregistreerd) partner van de onderzoeker en de minderjarige kinderen.  
###Zelfstandige inkomsten

De in B1/4.3 genoemde bepalingen ten aanzien van het middelenvereiste zijn ook hier van toepassing. In aanvulling op de inkomstenbronnen genoemd in B1/4.3.1 worden ten aanzien van alle onderzoekers de volgende inkomsten tevens aangemerkt als zelfstandig verworven bestaansmiddel: 

– sponsorgelden, voor zover de vereiste premies en belastingen zijn afgedragen. De inkomsten worden door de vreemdeling aangetoond door het overleggen van sponsorovereenkomst(en), waaruit de hoogte van de sponsorgelden en de duur van de sponsorovereenkomst(en) blijken. In geval van twijfel over de daadwerkelijke uitbetaling van de sponsorgelden kunnen ter meerdere zekerheid andere bewijsstukken worden gevraagd, waaruit blijkt dat de sponsoring daadwerkelijk plaatsvindt;  

– stipendia en beurzen, voor zover de vereiste premies en belastingen zijn afgedragen. De inkomsten worden door de vreemdeling aangetoond door het overleggen van schriftelijke bewijsstukken waaruit de hoogte van de beurs of het stipendium blijkt en het tijdvak waarover de beurs of het stipendium wordt toegekend;  

– periodieke betalingen, mits voldoende zekerheid is verschaft over het ongestoorde verloop van de geldstroom. Deze betalingen kunnen afkomstig zijn van zowel een buiten als binnen Nederland gevestigde persoon of instelling.    Daarnaast worden in aanvulling op de inkomstenbronnen genoemd in B1/4.3.1, ten aanzien van onderzoekers, tevens aangemerkt als zelfstandig verworven bestaansmiddel de inkomsten uit arbeid in loondienst of arbeid als zelfstandige, gewoonlijk buiten Nederland verricht. In afwijking van B1/4.3.1 worden inkomsten uit arbeid, waarbij de vreemdelingen de arbeid (gewoonlijk) buiten Nederland verricht, eveneens meegeteld, voor zover de op grond van de toepasselijke wetgeving vereiste premies en belastingen zijn afgedragen. Inkomsten uit arbeid in loondienst worden in geval van buitenlandse dienstbetrekkingen aangetoond met een verklaring van de werkgever waaruit de duur van de dienstbetrekking en de hoogte van het salaris blijkt. Een afschrift van de door de uitvoeringstelling gewaarmerkte aanmelding van de arbeidsovereenkomst hoeft in een dergelijk geval niet te worden overgelegd. In alle andere gevallen van arbeid in loondienst worden de inkomsten aangetoond overeenkomstig B1/4.3.1 (onder ‘bewijsstukken inkomsten uit arbeid in loondienst’). De inkomsten uit arbeid als zelfstandige worden aangetoond overeenkomstig B1/4.3.4 (onder ‘Berekening van het inkomen van een gevestigde ondernemer’). Voor zover de bewijsstukken zijn overgelegd in een vreemde taal, wordt verwezen naar B1/9.3.   
### 3.1.1  

####Duurzame middelen

De middelen van bestaan zijn overeenkomstig [artikel 3.75, eerste lid, Vb](../../../../../AMvB/vreemdelingenbesluit/2000/BWBR0011825/README.md) duurzaam, indien zij nog één jaar beschikbaar zijn op het tijdstip waarop de aanvraag is ontvangen of de beschikking wordt gegeven. Indien de werkzaamheden korter dan één jaar duren, wordt de aanvraag niet afgewezen als wordt aangetoond dat voldoende middelen beschikbaar zijn voor de duur van het beoogde verblijf.      
### 4  

####Geldigheidsduur

Ingevolge [artikel 3.68 Vb](../../../../../AMvB/vreemdelingenbesluit/2000/BWBR0011825/README.md) kan, in afwijking van [artikel 3.57 Vb](../../../../../AMvB/vreemdelingenbesluit/2000/BWBR0011825/README.md) de verblijfsvergunning onder een beperking verband houdend met verblijf als onderzoeker in de zin van de richtlijn worden verleend voor de duur van het onderzoek als omschreven in de gastovereenkomst met een maximum van vijf jaren.  Echtgenoten en partners van onderzoekers krijgen op grond van [artikel 3.57 Vb](../../../../../AMvB/vreemdelingenbesluit/2000/BWBR0011825/README.md) een verblijfsvergunning voor de duur van maximaal één jaar. Na één jaar kan op grond van [artikel 3.67, eerste lid, onder a, Vb](../../../../../AMvB/vreemdelingenbesluit/2000/BWBR0011825/README.md) de verblijfsvergunning worden verlengd voor de duur van vijf jaren (zie B2/9). Voor minderjarige kinderen van onderzoekers wordt tevens verwezen naar het bepaalde in B2/5. De geldigheidsduur van de verblijfsvergunning van de gezinsleden kan echter de geldigheidsduur van de verblijfsvergunning van de onderzoeker niet overschrijden.     
### 5  

####Beperkingen, arbeidsmarktaantekeningen en voorschriften

###Beperking

De verblijfsvergunning voor bepaalde tijd wordt, mits ook aan de algemene voorwaarden voor verlening van een verblijfsvergunning wordt voldaan, verleend onder de beperking ‘verblijf als onderzoeker in de zin van Richtlijn 2005/71/EG’. 
###Arbeidsmarktaantekening

Bij de verlening wordt de arbeidsmarktaantekening gesteld ‘Andere arbeid alleen toegestaan indien werkgever beschikt over TWV’. 
###Gezinsleden

Aan de gezinsleden van de onderzoeker wordt de verblijfsvergunning voor bepaalde tijd verleend onder de beperking ‘verblijf bij (naam onderzoeker)’. Bij de verlening aan de gezinsleden wordt de arbeidsmarktaantekening gesteld ‘Arbeid vrij toegestaan. TWV niet vereist. 
###Voorschriften

Aan de afgifte van de verblijfsvergunning wordt het voorschrift verbonden de verplichting voldoende verzekerd te zijn tegen ziektekosten met inbegrip van de kosten verbonden aan opname en verpleging in een sanatorium of een psychiatrische inrichting.    
### 6  

####Wijziging werkgever, zoekperiode

Ingevolge [artikel 3.89a](../../../../../AMvB/vreemdelingenbesluit/2000/BWBR0011825/README.md) juncto [artikel 3.91a Vb](../../../../../AMvB/vreemdelingenbesluit/2000/BWBR0011825/README.md) wordt, indien de erkenning van de onderzoeksinstelling niet wordt verlengd of wordt ingetrokken vanwege fraude, eerst aan de vreemdeling – mits die te goeder trouw is – een zoektermijn van drie maanden gegund. Eerst daarna wordt overgegaan tot intrekking of niet verlenging van de verblijfsvergunning van de onderzoeker op grond van [artikel 18, eerste lid, onder f, Vw](../../../../../wet/vreemdelingenwet/2000/BWBR0011823/README.md). Voor zover mogelijk zal hij zijn onderzoek zoals voorzien afronden bij de instelling. Als dat niet mogelijk blijkt wordt de onderzoeker de mogelijkheid geboden om een nieuwe gastovereenkomst te sluiten met een andere instelling. Hij krijgt daarvoor drie maanden de tijd. Als binnen drie maanden geen nieuwe gastovereenkomst wordt overgelegd wordt overgegaan tot intrekking van de verblijfsvergunning.    
### 7  

####Gronden voor intrekking en niet-verlenging

Een verblijfsvergunning kan worden ingetrokken of niet verlengd indien er sprake is geweest van fraude bij de verkrijging, indien de houder niet voldeed of niet langer voldoet aan de voorwaarden voor verkrijging (artikel 6 en 7 Richtlijn 2005/71) of indien hij in de EU verblijft voor een ander doel dan waarvoor hij is toegelaten. Intrekking of niet-verlenging is ook mogelijk op gronden die verband houden met openbare orde, openbare veiligheid of volksgezondheid. Als uitgangspunt wordt de aanvraag tot het verlengen van de geldigheidsduur van een verblijfsvergunning afgewezen indien niet wordt voldaan aan de beperking waaronder de verblijfsvergunning is verleend of aan een voorschrift dat aan de verblijfsvergunning is verbonden of indien een van de andere in [artikel 18 Vw](../../../../../wet/vreemdelingenwet/2000/BWBR0011823/README.md) genoemde afwijzingsgronden van toepassing is (zie B1/5.3.1 t/m B1/5.3.6). De vreemdeling die niet meer voldoet aan de beperking verband houdend met het doel waarvoor de oorspronkelijke verblijfsvergunning was verleend, kan uiteraard een aanvraag indienen tot wijziging van de verblijfsvergunning. De tijdig ingediende aanvraag komt voor inwilliging in aanmerking indien wordt voldaan aan de voorwaarden voor de eerste verblijfsaanvaarding voor het nieuw beoogde verblijfsdoel.   
### 7.1  

####Werkloosheid, ziekte en arbeidsongeschiktheid

###Werkloosheid

Werkloosheid is van invloed op de verblijfsrechtelijke positie van onderzoekers in loondienst, die houder zijn van een verblijfsvergunning voor bepaalde tijd voor verblijf als onderzoeker in de zin van Richtlijn 2005/71.  De verblijfsvergunning voor verblijf als onderzoeker in de zin van Richtlijn 2005/71 wordt ingetrokken in het geval de vreemdeling niet langer werkzaam is als onderzoeker. Dit is niet het geval wanneer een zoekperiode van drie maanden is toegestaan vanwege niet verwijtbare werkloosheid.   Gedurende de zoekperiode voorziet de onderzoeker zelfstandig in zijn onderhoud. Indien hij gedurende de zoekperiode een beroep doet op publieke middelen kan zijn verblijfsvergunning worden ingetrokken. Indien de onderzoeker werk vindt, maar niet als onderzoeker in de zin van Richtlijn 2005/71, dient hij een wijziging van de verblijfsvergunning voor arbeid in loondienst aan te vragen. Daarbij wordt getoetst aan de voor arbeid in loondienst geldende voorwaarden (zie B5).  
###Ziekte en arbeidsongeschiktheid

Ziekte en arbeidsongeschiktheid zijn van invloed op de verblijfsrechtelijke positie van onderzoeker in de zin van Richtlijn 2005/71 indien zij in loondienst zijn. Bij ziekte blijft de onderzoeker aan de voorwaarden voldoen zolang er sprake is van een arbeidsovereenkomst voor het verrichten van onderzoek op basis van een met de onderzoeksinstelling gesloten gastovereenkomst en hij, hetzij vanwege het ontvangen loon, hetzij op grond van een uitkering, hetzij op grond van een combinatie van beide, hetzij vanwege eigen inkomsten uit arbeid in loondienst of arbeid als zelfstandige, gewoonlijk buiten Nederland verricht, over voldoende middelen van bestaan in de hier bedoelde zin blijft beschikken.  Indien een onderzoeker, die in loondienst is, na een periode van ziekte arbeidsongeschikt wordt verklaard, geldt het volgende. Onder een onderzoeker die arbeidsongeschikt is, wordt verstaan de vreemdeling die in het bezit is van een verblijfsvergunning als onderzoeker en die een uitkering uit hoofde van de [WAO](../../../../../wet/wet/op/de/arbeidsongeschiktheidsverzekering/BWBR0002524/README.md) / [WIA](../../../../../wet/wet/werk/en/inkomen/naar/arbeidsvermogen/BWBR0019057/README.md) geniet. De verblijfsvergunning van de onderzoeker, die in loondienst is, wordt ingetrokken bij volledige arbeidsongeschiktheid. Indien sprake is van gedeeltelijke arbeidsongeschiktheid (percentage minder dan 80%) en de wetenschappelijk onderzoeker in dienst blijft bij de onderzoeksinstelling dient hij, op grond van de uitkering uit hoofde van de [WAO](../../../../../wet/wet/op/de/arbeidsongeschiktheidsverzekering/BWBR0002524/README.md) / [WIA](../../../../../wet/wet/werk/en/inkomen/naar/arbeidsvermogen/BWBR0019057/README.md) en zijn inkomen uit het dienstverband met de onderzoeksinstelling, nog steeds te voldoen aan het middelenvereiste dat geldt voor verblijf als. Als de onderzoeker gedeeltelijk arbeidsgeschikt is en zijn dienstverband bij de onderzoeksinstelling is beëindigd zonder dat hem daarvan een verwijt kan worden gemaakt, kan hij gebruik maken van de zoekperiode van drie maanden na de datum waarop het dienstverband (voortijdig) is beëindigd. Indien betrokken vreemdeling er niet in slaagt om in die periode werk te vinden waarmee hij voldoet aan de voorwaarden voor verblijf als onderzoeker, wordt de verblijfsvergunning voor verblijf als onderzoeker in de zin van Richtlijn 2005/71 ingetrokken. Bij de beoordeling of de gedeeltelijk arbeidsongeschikte vreemdeling voldoet aan het middelenvereiste dat geldt voor verblijf als onderzoeker wordt een uitkering uit hoofde van de [WAO](../../../../../wet/wet/op/de/arbeidsongeschiktheidsverzekering/BWBR0002524/README.md) / [WIA](../../../../../wet/wet/werk/en/inkomen/naar/arbeidsvermogen/BWBR0019057/README.md) meegerekend als bestanddeel van het brutoloon.       
### 19  

####Verblijf op religieuze of levensbeschouwelijke gronden

### 1  

####Inleiding

Aan vreemdelingen kan verblijf bij religieuze of levensbeschouwelijke organisaties worden toegestaan indien bij die organisaties de afgelopen vijf jaar aan vreemdelingen verblijf is toegestaan voor religieuze of levensbeschouwelijke doeleinden, niet zijnde arbeid als godsdienstleraar of geestelijk voorganger, of studie. Het betreft hier een overgangsregeling in afwachting van een definitief beleidskader. Omdat in het geval van verblijf bij organisaties waarbij niet eerder verblijf is toegestaan op religieuze of levensbeschouwelijke gronden, in het verleden geen uitspraak is gedaan over een wezenlijk Nederlands belang, en pas in het kader van een definitieve regeling voor verblijf op religieuze doeleinden een oordeel kan worden uitgesproken over het wezenlijk Nederlands belang dat wordt gediend met (de aard van) het verblijf van een vreemdeling bij deze organisaties, staat de onderhavige regeling niet open voor religieuze of levensbeschouwelijke organisaties bij wie niet in de afgelopen vijf jaar verblijf is verleend. Zoals hierboven gesteld geldt zulks niet voor bovengenoemde categorie kloosters. Onderhavige regeling is evenmin van toepassing op religieuze of levensbeschouwelijke organisaties waarbij tot dusverre uitsluitend verblijf is toegestaan voor het verrichten van arbeid als godsdienstleraar of geestelijk voorganger, of voor studie.    
### 2  

####Voorwaarden voor verlening van een verblijfsvergunning

### 2.1  

####Bekende religieuze of levensbeschouwelijke organisaties

Verblijf bij een religieuze of levensbeschouwelijke organisatie op religieuze of levensbeschouwelijke gronden kan worden toegestaan bij de navolgende religieuze of levensbeschouwelijke organisaties: 

* de Stichting Jeugd met een Opdracht te Heerde;  

* de Kerk van Jezus Christus van de Heiligen der Laatste Dagen te Dordrecht;  

* centraal Missie Commissariaat te Den Haag;  

* de Syrisch Orthodoxe Kerk te Losser;  

* stichting Congregatie FIC te Maastricht;  

* Maharishi European Research University/Maharishi Vedic University te Vlodrop;  

* stichting International Buddhist Progress Society Holland te Amsterdam; en  

* individuele kloosters, mits aan een ander klooster, behorend tot dezelfde orde, congregatie of organisatie, in de afgelopen vijf jaar verblijf is verleend.   Sommige van de hierboven genoemde organisaties waarbij verblijf kan worden toegestaan, hebben meerdere vestigingen in Nederland. Indien een dergelijke vestiging aantoont onderdeel te vormen van één van de in bovenstaand overzicht genoemde organisaties, kan ook bij die vestiging verblijf worden toegestaan. Indien een religieuze of levensbeschouwelijke organisatie die niet in bovenstaand overzicht wordt genoemd, kan aantonen dat in de laatste vijf jaren, te rekenen vanaf de datum van inwerkingtreding van deze regeling, aan een vreemdeling verblijf op religieuze of levensbeschouwelijke gronden is verleend bij de desbetreffende organisatie, zal worden beoordeeld of deze organisatie onder de werking van de onderhavige regeling valt. Zulks is niet van toepassing als verblijf is verleend voor het verrichten van arbeid als godsdienstleraar of geestelijk voorganger, of voor studie. Géén verblijf zal worden toegestaan bij organisaties waarbij op enig moment is of wordt vastgesteld dat het verblijf op oneigenlijke gronden is verleend dan wel dat verblijfsvergunningen van vreemdelingen die verblijf bij de desbetreffende organisatie hadden, zijn ingetrokken. In het geval sprake is van beoogd verblijf bij een religieuze of levensbeschouwelijke organisatie ten behoeve van het verrichten van arbeid in de zin van de [Wav](../../../../../wet/wet/arbeid/vreemdelingen/BWBR0007149/README.md), dan wel ten behoeve van studie, zijn de voorwaarden ten aanzien van arbeid in loondienst (zie B5), respectievelijk studie (zie B6) onverkort van toepassing. Indien sprake is van een aanvraag voor verblijf bij een religieuze of levensbeschouwelijke organisatie, zal aan de hand van de door betrokken vreemdeling, respectievelijk de betrokken religieuze of levensbeschouwelijke organisatie te verschaffen informatie, allereerst worden getoetst of er sprake is van verblijf op grond van arbeid of studie. Bij twijfel of betrokkene verblijf beoogt voor het verrichten van arbeid zal advies worden gevraagd aan UWV WERKbedrijf. Van arbeid in loondienst is in elk geval sprake als er een arbeidsovereenkomst is tussen de vreemdeling en de organisatie. In het geval uit de door betrokken vreemdeling dan wel door de desbetreffende organisatie bij het doen van de aanvraag te verschaffen informatie valt op te maken dat primair verblijf wordt beoogd in het kader van studie, zal worden getoetst aan de voorwaarden voor verblijf voor studie (zie B6). 
###Overgangsregeling

Bij de inwerkingtreding van deze regeling op 8 januari 2004 zijn bijzondere regelingen met een religieuze of levensbeschouwelijke organisatie vervallen. De afspraken over het maximaal per jaar toe te laten vreemdelingen bij een organisatie blijven echter onverkort gehandhaafd.    
### 2.2  

####Bijzondere voorwaarden

De verblijfsvergunning kan worden verleend aan: 

a. de vreemdeling die 18 jaar of ouder is;  

b. die verblijf beoogt bij een religieuze of levensbeschouwelijke organisatie waarbij de afgelopen vijf jaar, te rekenen vanaf 8 januari 2004 (de datum van inwerkingtreding van de regeling), verblijf is toegestaan op religieuze of levensbeschouwelijke gronden. Van verblijf gedurende de laatste vijf jaar is nadrukkelijk uitgezonderd verblijf voor het verrichten van arbeid als godsdienstleraar of geestelijk voorganger, en voor studie. Het criterium van vijf jaar geldt niet voor individuele kloosters, mits bij een ander klooster, behorend tot dezelfde orde, congregatie of organisatie in de afgelopen vijf jaar verblijf is verleend;  

c. die verblijf beoogt als kloosterling dan wel voor het verrichten van (vrijwilligers)activiteiten bij een religieuze of levensbeschouwelijke organisatie zoals bedoeld onder b.   
###Ad a

De ondergrens van 18 jaar wordt gesteld omdat het niet wenselijk wordt geacht om jongeren in de (gedeeltelijk) leerplichtige leeftijd verblijf in Nederland toe te staan met het oog op verblijf bij een religieuze of levensbeschouwelijke organisatie, anders dan voor studiedoeleinden waarop het reguliere beleid van toepassing is. 
###Ad b

Zie B19/2.1. Vreemdelingen die verblijf beogen bij een religieuze of levensbeschouwelijke organisatie waarbij niet gedurende de laatste vijf jaar aan vreemdelingen verblijf is verleend op religieuze of levensbeschouwelijke gronden, dienen te voldoen aan één van bestaande beperkingen zoals genoemd in artikel 3.4 Vb of een beperking als genoemd in de Vc. 
###Ad c

Ten aanzien van verblijf op religieuze of levensbeschouwelijke gronden bij een klooster of een religieuze of levensbeschouwelijke organisatie gelden de navolgende voorwaarden: 

– er dient sprake te zijn van een aantoonbare behoefte aan toetreding tot het klooster of verblijf bij de religieuze of levensbeschouwelijke organisatie;  

– in deze behoefte kan niet worden voorzien door toetreding tot het klooster of verblijf bij de religieuze of levensbeschouwelijke organisatie van een Nederlandse ingezetene dan wel een tot Nederland toegelaten vreemdeling, behorend tot de kloosterorde of religieuze of levensbeschouwelijke organisatie;  

– de vreemdeling dient reeds in het buitenland deel uit te maken van de desbetreffende kloosterorde of religieuze of levensbeschouwelijke organisatie;  

– in de kosten van levensonderhoud van betrokken vreemdeling wordt voorzien, dat wil zeggen het klooster of de organisatie stelt zich ter zake daarvan garant door middel van een ondertekend [model M48-B](../../../../../circulaire/vreemdelingencirculaire/2000/(a)/BWBR0012287/README.md);  

– er mag geen beroep gedaan worden op de openbare kas.   Het klooster of de religieuze of levensbeschouwelijke organisatie verschaft ter beoordeling of aan bovengenoemde voorwaarden wordt voldaan, de volgende gegevens en bescheiden: 

– een schriftelijke uitleg over de behoefte aan het verblijf van de vreemdeling bij de religieuze of levensbeschouwelijke organisatie;  

– schriftelijke bewijsstukken waaruit blijkt dat de vreemdeling ten tijde van de aanvraag deel uit maakt van de religieuze of levensbeschouwelijke organisatie;  

– een gedetailleerde beschrijving van de activiteiten die de vreemdeling bij of door tussenkomst van de religieuze of levensbeschouwelijke organisatie gaat uitvoeren;  

– een schriftelijke opgave van de middelen waarmee het verblijf van de vreemdeling bekostigd wordt;  

– een volledig ingevulde en ondertekende bewust- en garantverklaring conform [model M48-B](../../../../../circulaire/vreemdelingencirculaire/2000/(a)/BWBR0012287/README.md);  

– schriftelijke bewijsstukken met betrekking tot de solvabiliteit van de organisatie.   Indien verblijf wordt gevraagd bij een klooster, waarbij niet eerder verblijf is toegestaan, dient dat klooster in aanvulling op bovenvermelde bescheiden met schriftelijke bewijsstukken aan te tonen dat eerder verblijf is toegestaan bij (een) ander(e) klooster(s) behorende tot dezelfde orde, congregatie of organisatie. 
###Gezinsleden

Gezinsleden, die verblijf beogen bij een vreemdeling aan wie op grond van onderhavige regeling verblijf is toegestaan voor religieuze of levensbeschouwelijke doeleinden, dienen te voldoen aan de voorwaarden genoemd in B2.    
### 2.3  

####Algemene voorwaarden:

Naast voornoemde bijzondere voorwaarden voor toelating, moet worden voldaan aan de algemene toelatingsvoorwaarden van [artikel 16 Vw](../../../../../wet/vreemdelingenwet/2000/BWBR0011823/README.md). Daarbij geldt ten aanzien van middelen van bestaan het navolgende. Vreemdelingen aan wie verblijf wordt toegestaan op religieuze of levensbeschouwelijke gronden, dienen tijdens hun verblijf in Nederland in hun onderhoud te kunnen voorzien. Derhalve dient te kunnen worden beoordeeld of de vreemdeling gedurende zijn verblijf in Nederland bij de levensbeschouwelijke of religieuze organisatie over voldoende middelen van bestaan beschikt. Uit de aard van het verblijf vloeit voort dat in de kosten van levensonderhoud wordt voorzien door derden, in de regel de religieuze of levensbeschouwelijke organisatie. De religieuze of levensbeschouwelijke organisatie waarbij de vreemdeling gaat verblijven dient door middel van een opgave van de aan de vreemdeling te verstrekken voorzieningen gedurende zijn verblijf en een bewijs dat de organisatie over voldoende financiële middelen voor dat doel beschikt, aan te tonen dat deze voorzieningen ook daadwerkelijk (kunnen) worden verstrekt. De religieuze of levensbeschouwelijke organisatie dient zich schriftelijk garant te stellen voor de kosten die voor de Staat en andere openbare lichamen uit het verblijf van de vreemdeling kunnen voortvloeien alsmede voor de kosten van diens reis naar een plaats buiten Nederland waar diens toegang gewaarborgd is door middel van een [model M48-B](../../../../../circulaire/vreemdelingencirculaire/2000/(a)/BWBR0012287/README.md). De organisatie verklaart in [model M48-B](../../../../../circulaire/vreemdelingencirculaire/2000/(a)/BWBR0012287/README.md) tevens zich bewust te zijn van de in dat model genoemde verplichtingen die uit hoofde van de toelating van een vreemdeling voor verblijf bij de desbetreffende organisatie op de organisatie rusten.     
### 3  

####Procedure

Voor zover op de vreemdeling de plicht berust om te beschikken over een mvv, dient de procedure ter verkrijgen van de mvv bij voorkeur in Nederland te worden gestart door de religieuze of levensbeschouwelijke organisatie waarbij de vreemdeling verblijf beoogt. Daartoe dient de religieuze of levensbeschouwelijke organisatie een verzoek om advies ter verlening van een mvv aan betrokken vreemdeling te richten aan de IND. Bij het verzoek om advies dienen de in B19/2.2 genoemde bescheiden te worden meegezonden. Tevens dient bij het verzoek om advies een aanvullende brief te worden meegezonden waarin uiteengezet wordt dat de vreemdeling verblijf beoogt voor religieuze of levensbeschouwelijke doeleinden, niet zijnde verblijf voor arbeid of studie. Indien door de religieuze of levensbeschouwelijke organisatie op het verzoek om advies een verblijfsdoel is aangekruist terwijl uit de overgelegde bescheiden nadrukkelijk blijkt dat verblijf op religieuze of levensbeschouwelijke gronden wordt beoogd, dient de aanvraag getoetst te worden aan de voorwaarden, verbonden aan de onderhavige regeling.    
### 4  

####Beperking

De verblijfsvergunning wordt verleend onder de beperking ‘verblijf op religieuze of levensbeschouwelijke gronden bij (naam religieuze of levensbeschouwelijke groepering)’. Op het verblijfsdocument dat aan de vreemdeling wordt verstrekt, wordt de beperking vermeld ‘verblijf conform beschikking Minister’. De verblijfsvergunning voor verblijf voor religieuze of levensbeschouwelijke doeleinden wordt conform [artikel 3.57 Vb](../../../../../AMvB/vreemdelingenbesluit/2000/BWBR0011825/README.md) voor ten hoogste één jaar verleend en kan telkens voor ten hoogste één jaar worden verlengd. Omdat het een overgangsregeling betreft in afwachting van een definitief beleidskader, wordt gebruik gemaakt van de mogelijkheid die [artikel 3.5, derde lid, Vb](../../../../../AMvB/vreemdelingenbesluit/2000/BWBR0011825/README.md) biedt om een beperking, anders dan de in [artikel 3.5, tweede lid, Vb](../../../../../AMvB/vreemdelingenbesluit/2000/BWBR0011825/README.md) genoemde beperkingen, aan te merken als een tijdelijk verblijfsrecht. In de beschikking op een aanvraag voor verblijf voor religieuze of levensbeschouwelijke doeleinden wordt bepaald dat het verblijfsrecht tijdelijk is. Daartoe dient de vreemdeling een verklaring [M45-A](../../../../../circulaire/vreemdelingencirculaire/2000/(a)/BWBR0012287/README.md) te tekenen.    
### 5  

####Arbeidsmarktaantekening

Vreemdelingen die in dit kader verblijf beogen hebben geen TWV nodig voor zover en aangezien het werkzaamheden betreft met een overwegend religieus of levensbeschouwelijk karakter zoals die van kloosterling of uitvoerder van activiteiten ten bate van de organisatie zelf. Dientengevolge geldt de arbeidsmarktaantekening: ‘Arbeid niet toegestaan’ Op het verblijfsdocument wordt de aantekening geplaatst ‘een beroep op publieke middelen kan gevolgen hebben voor verblijfsrecht’. In het geval betrokken vreemdeling onderdaan is van een lidstaat van de EU, de EER of Zwitserland is de arbeidsmarktaantekening: ‘Arbeid vrij toegestaan. TWV niet vereist’.    
### 6  

####Voorschriften

Aan de verblijfsvergunning wordt als voorschrift verbonden het aantonen van voldoende verzekerd te zijn tegen ziektekosten met inbegrip van de kosten van opname en verpleging in een sanatorium of psychiatrische inrichting.    
### 7  

####Pilot religieus verblijf

### 7.1  

####Inleiding

Vooruitlopend op de invoering van het Modern Migratiebeleid wordt een pilot religieus verblijf ingericht om, in nauwe samenwerking met het UWV WERKbedrijf, toe te werken naar deze toekomstige situatie. De pilot biedt de mogelijkheid om nader kennis te maken met de religieuze en levensbeschouwelijke organisaties in hun rol als referent. Tevens biedt de pilot de mogelijkheid om nadere invulling te kunnen geven aan de [Wav](../../../../../wet/wet/arbeid/vreemdelingen/BWBR0007149/README.md) uitvoeringsregels ten aanzien van religieuzen, in het bijzonder in welke gevallen toetsing op betaling van tenminste het wettelijk minimumloon bij aanvragen om een tewerkstellingsvergunning achterwege kan blijven en in welke gevallen kan worden afgezien van de verplichte vacaturemelding en de arbeidsmarkttoets.    
### 7.2  

####Voorwaarden voor verlening van een verblijfsvergunning

### 7.2.1  

####Algemene voorwaarden

In het kader van de pilot religieus verblijf kan, in aanvulling op B5/4.1 en B19/1.2, verblijf worden toegestaan aan de vreemdeling die een geestelijk, godsdienstig of levensbeschouwelijk ambt bekleedt en ten behoeve van een kerkgenootschap of een ander genootschap op geestelijke of levensbeschouwelijke grondslag werkzaamheden van overwegend godsdienstige, geestelijke of levensbeschouwelijke aard verricht of anderszins met een religieuze of levensbeschouwelijke boodschap naar buiten treedt. Tevens kan verblijf worden toegestaan aan de vreemdeling, die activiteiten voor een religieuze of levensbeschouwelijke organisatie verricht als interne functionaris of als contemplatieve. Daarvoor is vereist dat het UWV WERKbedrijf een positief advies heeft afgegeven aan de IND betreffende de vreemdeling. Indien geen positief advies wordt afgegeven door het UWV WERKbedrijf wordt de aanvraag afgewezen. Indien door het UWV WERKbedrijf een positief advies is afgegeven, wordt zonodig vrijstelling van het middelenvereiste verleend, mits wordt voldaan aan de onder paragraaf 7.2.2 genoemde bijzondere voorwaarden. De vreemdeling moet beschikken over een geldig document voor grensoverschrijding. Het mvv-vereiste is onverkort van toepassing. De IND stelt een onderzoek in of er uit het oogpunt van de openbare orde en nationale veiligheid bezwaar bestaat tegen het verblijf van de vreemdeling. Indien sprake is van beoogd verblijf bij een religieuze of levensbeschouwelijke organisatie ten behoeve van arbeid in loondienst als geestelijk voorganger/godsdienstleraar, ten behoeve van studie of ten behoeve van uitwisseling, zijn de voorwaarden ten aanzien van respectievelijk arbeid in loondienst (B5), studie (zie B6) of uitwisseling (zie B7) van toepassing. De [Wet arbeid vreemdelingen](../../../../../wet/wet/arbeid/vreemdelingen/BWBR0007149/README.md) blijft onverkort van toepassing.    
### 7.2.2  

####Bijzondere voorwaarden

De religieuze of levensbeschouwelijke organisatie, die aan deze pilot meedoet, moet aan de volgende voorwaarden voldoen: 

* de organisatie moet een rechtspersoon zijn;  

* de organisatie moet solvabel zijn;  

* de organisatie moet verschuldigde belasting- en premieafdrachten hebben voldaan;  

* de organisatie moet de [Wav](../../../../../wet/wet/arbeid/vreemdelingen/BWBR0007149/README.md), [Wet minimumloon en minimumvakantiebijslag](../../../../../wet/wet/minimumloon/en/minimumvakantiebijslag/BWBR0002638/README.md) (WML) en [Vw](../../../../../wet/vreemdelingenwet/2000/BWBR0011823/README.md) naleven.   Bij het indienen van een aanvraag geldt dat de organisatie: 

* zich schriftelijk garant stelt, indien in de kosten van levensonderhoud van de vreemdeling wordt voorzien;  

* verklaart dat de vreemdeling geen andere werkzaamheden zal verrichten dan vermeld bij de aanvraag;  

* verklaart dat de vreemdeling geen beroep op de openbare kas zal doen.   
### *Gezinsleden* 

Gezinsleden, die verblijf beogen bij een vreemdeling aan wie verblijf op religieuze of levensbeschouwelijke gronden in het kader van de pilot is verleend, moeten voldoen aan de voorwaarden als genoemd in hoofdstuk B2. 
### *Bescheiden* 

De religieuze of levensbeschouwelijke organisatie legt ter beoordeling of aan bovengenoemde voorwaarden wordt voldaan de volgende gegevens en bescheiden ten aanzien van de organisatie over: 

* een uittreksel uit het Handelsregister (indien geen inschrijvingsplicht geldt voor de religieuze of levensbeschouwelijke organisatie zelf, die de overkomst van de vreemdeling wenst, een uittreksel uit het Handelsregister van het kerkgenootschap waartoe de organisatie behoort);  

* een verklaring omtrent het betalingsgedrag van de Belastingdienst;  

* officiële stukken waaruit de financiële situatie van de organisatie blijkt (bijvoorbeeld een accountantsverklaring); en  

* indien van toepassing: officiële stukken waaruit blijkt dat de organisatie en haar leden zich aan de gelofte van armoede hebben gecommitteerd (bijvoorbeeld statuten.   De religieuze of levensbeschouwelijke organisatie legt ter beoordeling of aan bovengenoemde voorwaarden wordt voldaan de volgende gegevens en bescheiden met betrekking tot de individuele aanvraag over: 

* een gedetailleerde beschrijving van de activiteiten die de vreemdeling bij of door tussenkomst van de religieuze of levensbeschouwelijke organisatie gaat uitvoeren in Nederland en een toelichting waarom deze noodzakelijk zijn voor de doelstelling van de religieuze organisatie;  

* indien sprake is van een beroep op vrijstelling van de [WML](../../../../../wet/wet/minimumloon/en/minimumvakantiebijslag/BWBR0002638/README.md) op grond van de gelofte van armoede: een overzicht van de (overige) vergoedingen voor bijvoorbeeld kost en inwoning, verzekeringen etc. die tezamen de hoogte van het WML bereiken;  

* een verklaring van de organisatie dat zij de vreemdeling geen andere arbeid laat verrichten dan waarvoor de aanvraag is ingediend;  

* een verklaring van de organisatie dat de vreemdeling geen beroep doet of zal doen op de openbare kas.       
### 7.3  

####Procedure

Voor zover op de vreemdeling de plicht rust om te beschikken over een mvv, wordt de procedure ter verkrijging van de mvv in Nederland gestart door de religieuze of levensbeschouwelijke organisatie die de overkomst van de vreemdeling wenst. Daartoe richt de religieuze of levensbeschouwelijke organisatie een verzoek om advies omtrent afgifte van een mvv aan betrokken vreemdeling aan de IND, onder vermelding van ‘pilot religieus verblijf’. Bij het verzoek zendt de organisatie de in B19/7.2.2 genoemde bescheiden mee.    
### 7.4  

####Beperking en arbeidsmarktaantekening

De verblijfsvergunning wordt met toepassing van [artikel 3.4, derde lid, Vb](../../../../../AMvB/vreemdelingenbesluit/2000/BWBR0011825/README.md), verleend in verband met de pilot religieus verblijf. Op het verblijfsdocument dat aan de vreemdeling wordt verstrekt, wordt de beperking vermeld ‘verblijf conform beschikking Minister’. De verblijfsvergunning voor verblijf in het kader van de pilot religieus verblijf wordt voor ten hoogste één jaar verleend. Omdat deze pilot een tijdelijke regeling betreft in afwachting van een definitief beleidskader, wordt gebruik gemaakt van de mogelijkheid die [artikel 3.5, derde lid, Vb](../../../../../AMvB/vreemdelingenbesluit/2000/BWBR0011825/README.md) biedt om een beperking, anders dan de in artikel 3.5, tweede lid, Vb, genoemde beperkingen, aan te merken als een tijdelijk verblijfsrecht. Hoofdstuk B5/5 is niet van toepassing. De arbeidsmarktaantekening luidt: ‘Twv niet vereist. Andere arbeid niet toegestaan’. Op het verblijfsdocument wordt de aantekening geplaatst: ‘een beroep op de publieke middelen kan gevolgen hebben voor het verblijfsrecht’. In het geval de vreemdeling onderdaan is van een lidstaat van de EU, de EER of Zwitserland luidt de arbeidsmarktaantekening: ‘Arbeid vrij toegestaan. Twv niet vereist’.    
### 7.5  

####Voorschriften

Aan de verblijfsvergunning wordt als voorschrift verbonden het aantonen van voldoende verzekerd te zijn tegen ziektekosten met inbegrip van de kosten van opname en verpleging in een sanatorium of psychiatrische inrichting.      
### 20  

####Eergerelateerd geweld

### 1  

####Inleiding

In dit hoofdstuk wordt het rechtmatig verblijf van slachtoffers van eergerelateerd geweld geregeld. Daarnaast biedt dit hoofdstuk richtlijnen voor het bieden van opvang en bescherming van slachtoffers van eergerelateerd geweld. Tevens wordt in dit hoofdstuk het rechtmatig verblijf van slachtoffers van huiselijk geweld geregeld die niet in aanmerking kunnen komen voor voortgezet verblijf op grond van huiselijk geweld (B16), omdat zij niet eerder in het bezit zijn geweest van een verblijfsvergunning. Daarnaast biedt dit hoofdstuk ook richtlijnen voor het bieden van opvang en bescherming van slachtoffers van huiselijk geweld. Onder eergerelateerd geweld wordt verstaan elke vorm van geestelijk of lichamelijk geweld gepleegd vanuit een collectieve mentaliteit in een reactie op een (dreiging van) schending van de eer van een man of vrouw en daarmee van zijn of haar familie, waarvan de buitenwereld op de hoogte dreigt te raken. Dit type geweld vindt plaats in een specifieke culturele en sociale context en heeft geen religieuze basis. Eergerelateerd geweld kan verschillende vormen aannemen en in het uiterste geval tot moord of doodslag leiden. Huiselijk geweld is geweld dat door iemand uit de huiselijke kring van het slachtoffer is gepleegd. Met ‘de huiselijke kring’ worden (ex-)partners, gezins- en familieleden en huisvrienden bedoeld. De term ‘huiselijk’ verwijst dus niet naar de plaats waar het geweld zich voordoet, maar naar de relatie tussen pleger en slachtoffer. Huiselijk geweld kan de vorm aannemen van kindermishandeling, (ex-)partnergeweld in alle denkbare verschijningsvormen, en mishandeling, uitbuiting en/of verwaarlozing van ouderen. Het gaat bij huiselijk geweld om lichamelijke, seksuele maar ook psychische vormen van geweld zoals belaging en bedreiging (*‘stalking’*). Al enige jaren is er - onder andere in de media en de politiek - aandacht voor eergerelateerd en huiselijk geweld en de bestrijding ervan. Het merendeel van de slachtoffers is in het bezit van de Nederlandse nationaliteit of is in het bezit van een zelfstandige verblijfsvergunning. Het komt ook voor dat een slachtoffer een afhankelijke verblijfsvergunning heeft, of in het geheel niet of niet meer in het bezit is van een verblijfsvergunning. Voor deze laatste groep ontbreekt daarmee veelal de grond voor financiering van opvang en hulpverlening. Dit hoofdstuk voorziet alleen in beleid voor het verlenen van een verblijfsvergunning indien de vreemdeling niet in het bezit is geweest van een verblijfsvergunning of indien de geldigheidsduur van zijn verblijfsvergunning twee jaar of langer is verlopen en de vreemdeling, gelet op het bepaalde in paragraaf B1/5.1 Vc, niet tijdig danwel binnen de redelijke termijn een aanvraag om verlenging of wijziging beperking heeft ingediend. Dit hoofdstuk is niet bedoeld voor slachtoffers van huiselijk geweld of eergerelateerd geweld die hun verblijfsrecht dreigen te verliezen maar hun verblijf kunnen voortzetten op grond van een van de beperkingen als genoemd in [artikel 3.4 eerste lid Vb](../../../../../AMvB/vreemdelingenbesluit/2000/BWBR0011825/README.md). Zij dienen een aanvraag wijziging beperking in te dienen en komen niet in aanmerking voor een verblijfsvergunning op grond van dit hoofdstuk. Bij de beoordeling van de vraag of er sprake is van een dreiging van eergerelateerd of huiselijk geweld waarvoor een verblijfsvergunning af moet worden gegeven is van belang waar de vreemdeling gevaar loopt. Is er slechts sprake van gevaar in het land van herkomst, maar is er in Nederland geen dreiging van eergerelateerd of huiselijk geweld, dan is de asielprocedure de aangewezen weg. Indien er in Nederland sprake is van een dreiging van eergerelateerd of huiselijk geweld dan is de reguliere procedure de meest aangewezen weg. Voor verlening van een verblijfsvergunning in het kader van dit hoofdstuk dient echter wel, naast dreiging in Nederland, ook dreiging in het land van herkomst aanwezig te zijn. In dat geval kan betrokkene zich immers niet aan het gevaar onttrekken door zich in het land van herkomst te vestigen. In het kader van de aanpak van eergerelateerd en huiselijk geweld is de [Rvb](../../../../../ministeriele-regeling/regeling/verstrekkingen/bepaalde/categorieën/vreemdelingen/BWBR0009726/README.md) gewijzigd zodat slachtoffers van eergerelateerd of huiselijk geweld zonder een verblijfstitel, mits een aanvraag om een verblijfsvergunning vanwege dreigend eergerelateerd geweld is ingediend bij de IND, gebruik kunnen maken van de voorzieningen van de Rvb. Deze regeling maakt niet alleen toegang tot opvang door een instelling voor vrouwenopvang mogelijk, maar ook financiering van hulpverlening en een ziektekostenverzekering. In het kader van vergroting van de veiligheid van het slachtoffer van eergerelateerd geweld kan de aanvraag, eventueel door tussenkomst van de vrouwenopvang, schriftelijk worden ingediend (zie B1/9.1.1). Om te beoordelen of sprake is van dreiging van eergerelateerd geweld vraagt de IND, ten behoeve van de beoordeling of dit verstrekking van een verblijfsvergunning rechtvaardigt, een analyse bij het Landelijk Expertisecentrum Eergerelateerd Geweld van de Nederlandse Politie. Uit de analyse moet in ieder geval blijken of er sprake is van dreiging van eergerelateerd geweld die de verstrekking van een verblijfsvergunning rechtvaardigt. Wanneer het Landelijk Expertisecentrum Eergerelateerd Geweld van de Nederlandse Politie mogelijkheden ziet waardoor de dreiging in die periode op de een of andere wijze afgewend kan worden, moet dit in de analyse worden meegenomen. Indien de dreiging in de zeer nabije toekomst kan worden weggenomen doordat een bevredigende oplossing voor het conflict kan worden bereikt, zal er in principe geen noodzaak zijn verblijf in Nederland toe te staan. In de rapportage van het Landelijk Expertisecentrum Eergerelateerd Geweld van de Nederlandse Politie zal worden opgenomen wat de verwachte duur is van het conflict. Een verblijfsvergunning zal echter niet alleen worden verleend indien sprake is van een blijvende dreiging, maar daarnaast is het ook mogelijk om in acute situaties een vergunning te verlenen. De verblijfsvergunning zal een tijdelijk karakter hebben.    
### 2  

####Voorwaarden verblijfsvergunning slachtoffer eergerelateerd geweld en slachtoffer huiselijk geweld

###Voorwaarden slachtoffer eergerelateerd geweld

1. Er is sprake van een dreiging met eergerelateerd geweld in Nederland én in het land van herkomst;  

2. er is een reële dreiging die niet op korte termijn kan worden weggenomen;  

3. de wijze waarop uiting kan worden gegeven aan het eergerelateerd geweld is voldoende ernstig.   
###ad 1

Indien er sprake is van een dreiging met eergerelateerd geweld die alleen in het land van herkomst bestaat, is er aanleiding om het slachtoffer een asielaanvraag in te laten dienen wegens asielgerelateerde gronden. Er zal derhalve voor verlening van een reguliere verblijfsvergunning in ieder geval sprake moeten zijn van een dreiging in Nederland. Naast dreiging in Nederland, dient ook in het land van herkomst dreiging aanwezig te zijn. De vreemdeling dient in dit kader aannemelijk te maken dat er familieleden in het land van herkomst wonen, welke familieleden dat zijn en waar zij woonachtig zijn. 
###ad 2

Indien de dreiging in de zeer nabije toekomst kan worden weggenomen doordat een bevredigende oplossing voor het conflict kan worden bereikt, zal er in principe geen noodzaak zijn verblijf in Nederland toe te staan. In de rapportage van het Expertisecentrum Eergerelateerd Geweld van de Nederlandse Politie zal worden opgenomen wat de verwachte duur is van het conflict. 
###ad 3

Er zijn verschillende vormen van eergerelateerd geweld, van verstoting door familieleden tot levensdelicten. Niet in alle gevallen zal het noodzakelijk zijn verblijf in Nederland toe te staan. Indien sprake is van levensbedreigende delicten of kinderontvoering of indien het geweld leidt tot schrijnende omstandigheden als gedwongen scheiding tussen ouder en kind of een dreigende gedwongen uithuwelijking, ligt vergunningverlening voor de hand. Onder levensbedreigende delicten wordt ook verstaan het aanzetten tot zelfmoord, waartegen het slachtoffer geen verweer kan bieden. Naast levensbedreigende delicten kunnen ook andere uitingsvormen van eergerelateerd geweld, waarbij sprake is van een strafbaar feit gericht tegen het slachtoffer zoals verminking, mishandeling en wederrechtelijke vrijheidsberoving, tot vergunningverlening leiden. Eergerelateerd geweld kan zich ook uiten in de vorm van verstoting. Hierbij gaat het om een sociale doodverklaring van het slachtoffer door de familie. Bij de beoordeling van de verblijfsaanvraag wordt de vraag betrokken of het slachtoffer zich door vestiging elders aan de gevolgen van de verstoting zou kunnen onttrekken en of betrokkene zich vervolgens zelfstandig zou kunnen handhaven. Naast deze voorwaarden zijn de algemene voorwaarden van [artikel 16, eerste lid, Vw](../../../../../wet/vreemdelingenwet/2000/BWBR0011823/README.md) van toepassing (zie B1/4), behoudens de voorwaarden die hieronder worden genoemd. 
###Voorwaarden slachtoffer huiselijk geweld

Er kan een verblijfsvergunning worden verleend: 

1. als sprake is van een (reële dreiging van)huiselijk geweld;  

2. die heeft geleid tot verbreking van de (huwelijks) relatie;  

3. die geen relatie heeft met eer; en  

4. waaraan het slachtoffer zich niet kan onttrekken door vestiging in het land van herkomst.   De vreemdeling toontde (reële dreiging van) huiselijk geweld aan met: 

a. recente gegevens van de politie, bijvoorbeeld een recent proces-verbaal van de aangifte van huiselijk geweld of een recente melding van huiselijk geweld. In beide gevallen moet bij de politie voldoende aannemelijk zijn gemaakt dat het geweld heeft plaatsgevonden; en  

b. recente informatie van een (vertrouwens)arts of een andere hulpverlener; de vertrouwensarts hoeft niet de eigen huisarts te zijn; of  

c. recente gegevens over verblijf in de opvang; of  

d. andere recente gegevens, voorzover het gaat om objectieve gegevens uit betrouwbare bron.   Uit de inhoud van de overgelegde stukken moet blijken dat er sprake is van (een reële dreiging van) huiselijk geweld, die heeft geleid tot het feitelijk verbreken van de relatie met de (huwelijks)partner. In gevallen waarin het OM ambtshalve vervolging tegen de dader heeft ingesteld, dus zonder dat de betrokkene aangifte van geweld heeft gedaan, kan geweld worden aangetoond door middel van een recente verklaring van het OM dan wel van de politie. Tevens is vereist: recente informatie van een (vertrouwens)arts of een andere hulpverlener; de vertrouwensarts hoeft niet de eigen huisarts te zijn; of recente gegevens over verblijf in de opvang; of andere recente gegevens, voorzover het gaat objectieve gegevens uit betrouwbare bron. Uit de inhoud van de overgelegde stukken moet blijken dat er sprake is van (een reële dreiging van) huiselijk geweld, die geleid heeft tot het feitelijk verbreken van de relatie met de (huwelijks)partner. 
###Ad 2

Hierbij is het niet van belang wie tot verbreking van de (huwelijks)relatie heeft besloten. Alleen bij minderjarige slachtoffers is het in verband met de leeftijd niet noodzakelijk dat de gezinsband is verbroken. 
###Ad 4

De vreemdeling kan aannemelijk maken dat hij zich niet aan het geweld kan onttrekken als hij zich zou vestigen in het land van herkomst. Naast geweld of dreiging van geweld in Nederland dient ook in het land van herkomst dreiging aanwezig te zijn. De vreemdeling dient in dit kader aannemelijk te maken dat van de kant van de familieleden die in het land van herkomst wonen, dreiging voor betrokkene uitgaat. 
###Vrijstellingen van de algemene voorwaarden

In afwijking van de algemene voorwaarden genoemd in [artikel 16 Vw](../../../../../wet/vreemdelingenwet/2000/BWBR0011823/README.md) wordt de aanvraag niet afgewezen: 

* wegens het ontbreken van een geldige mvv (zie [artikel 17, eerste lid, onder g, Vw](../../../../../wet/vreemdelingenwet/2000/BWBR0011823/README.md) en B1/4.1.1 Vc); of  

* het ontbreken van zelfstandige en voldoende middelen van bestaan (zie [artikel 16, eerste lid, onder c, Vw](../../../../../wet/vreemdelingenwet/2000/BWBR0011823/README.md)).   
###Leges

Het slachtoffer van dreigend eergerelateerd geweld en de minderjarige kinderen van het slachtoffer zijn geen leges verschuldigd voor het indienen van een aanvraag (zie de [artikel 3.34b, eerste lid, onder j, en m VV](../../../../../ministeriele-regeling/voorschrift/vreemdelingen/2000/BWBR0012002/README.md)). Het slachtoffer van huiselijk geweld en de minderjarige kinderen van het slachtoffer zijn geen leges verschuldigd voor het indienen van een aanvraag (zie [artikel 3.34b, eerste lid, onder l, en m VV](../../../../../ministeriele-regeling/voorschrift/vreemdelingen/2000/BWBR0012002/README.md)).    
### 3  

####Procedurele bepalingen slachtoffer eergerelateerd geweld

### 3.1  

####Briefadres

Indien het slachtoffer van dreigend eergerelateerd of huiselijk geweld tijdens de verdere procedure feitelijk verblijft op een opvangadres, kan het slachtoffer voor de GBA een zogenoemd briefadres kiezen. Daarvoor is een aanwijzing van het betreffende gemeentebestuur nodig op grond van [artikel 67, vierde lid, Wet GBA](../../../../../wet/wet/gemeentelijke/basisadministratie/persoonsgegevens/BWBR0006723/README.md). Het briefadres hoeft niet noodzakelijkerwijs te worden gehouden in de gemeente waar het slachtoffer op een opvangadres verblijft. Dat kan bijvoorbeeld ook het adres van het regionale politiekorps of van een zorginstelling zijn of van een particulier adres, mits de houder van dat adres daarmee instemt.    
### 3.2  

####Landelijk Expertisecentrum Eergerelateerd Geweld

Ter beoordeling van de vraag of sprake is van dreigend eergerelateerd geweld in Nederland, wordt advies ingewonnen bij het Landelijk Expertisecentrum Eergerelateerd Geweld van de Nederlandse Politie. Het is niet de bedoeling dat niet terzake gespecialiseerde ambtenaren van de IND zich een eigenstandig oordeel vormen over de mogelijke dreiging van eergerelateerd geweld. Uit de analyse moet in ieder geval blijken of er sprake is van langdurige dreiging van eergerelateerd geweld die de verstrekking van een verblijfsvergunning rechtvaardigt. Wanneer het Landelijk Expertisecentrum Eergerelateerd Geweld mogelijkheden ziet waardoor de dreiging in die periode op de een of andere manier afgewend kan worden, moet dit in de analyse worden meegenomen. De inhoud van de analyse van het Landelijk Expertisecentrum Eergerelateerd Geweld vormt de basis van de beslissing omtrent de aanvraag om een verblijfsvergunning. De IND zal opnieuw om een analyse verzoeken indien daaraan zodanige gebreken kleven dat dit niet als basis kan dienen voor een zorgvuldig besluit omtrent de verlening van een verblijfsvergunning.    
### 3.3  

####Kosten van levensonderhoud

Indien de vreemdeling, in verband met dreiging van eergerelateerd of huiselijk geweld, in een instelling voor vrouwenopvang is opgenomen, dient de vreemdeling, indien gewenst met behulp van de instelling voor vrouwenopvang, het aanvraagformulier voor de [Rvb](../../../../../ministeriele-regeling/regeling/verstrekkingen/bepaalde/categorieën/vreemdelingen/BWBR0009726/README.md) via het COA aan te vragen. De Rvb wordt verstrekt teneinde het slachtoffer in staat te stellen in haar of zijn kosten van levensonderhoud te voorzien. Aan verstrekking op grond van de [Rvb](../../../../../ministeriele-regeling/regeling/verstrekkingen/bepaalde/categorieën/vreemdelingen/BWBR0009726/README.md) wordt de voorwaarde verbonden dat er een aanvraag voor een verblijfsvergunning op grond van dreigend eergerelateerd geweld is ingediend en dat er sprake is van verblijf bij een instelling voor vrouwenopvang. Het COA gaat bij de IND en bij de instelling voor vrouwenopvang na of aan deze voorwaarde is voldaan.    
### 3.4  

####Beëindiging [Rvb](../../../../../ministeriele-regeling/regeling/verstrekkingen/bepaalde/categorieën/vreemdelingen/BWBR0009726/README.md)

Zolang er nog geen beslissing is op het verzoek om de verblijfsvergunning kan een slachtoffer van dreigend eergerelateerd of huiselijk geweld aanspraak maken op de [Rvb](../../../../../ministeriele-regeling/regeling/verstrekkingen/bepaalde/categorieën/vreemdelingen/BWBR0009726/README.md). Het COA beëindigt de verstrekking krachtens de [Rvb](../../../../../ministeriele-regeling/regeling/verstrekkingen/bepaalde/categorieën/vreemdelingen/BWBR0009726/README.md) niet eerder dan nadat een verblijfsvergunning is afgegeven of de aanvraag om een verblijfsvergunning op grond van dreigend eergerelateerd geweld is afgewezen en hiertegen geen bezwaar of beroep is ingesteld dat de vreemdeling hier te lande mag afwachten. Na afgifte van de verblijfsvergunning maakt het slachtoffer eergerelateerd geweld aanspraak op een uitkering ingevolge de [Wwb](../../../../../wet/wet/werk/en/bijstand/BWBR0015703/README.md).     
### 4  

####De beslissing

De contactpersoon gender van de IND vraagt een analyse aan het Landelijk Expertisecentrum Eergerelateerd Geweld van de Nederlandse Politie over de aanwezigheid van dreiging van eergerelateerd geweld. Gelet hierop zal de wettelijke beslistermijn, op grond van [artikel 25, tweede lid, Vw](../../../../../wet/vreemdelingenwet/2000/BWBR0011823/README.md) met ten hoogste zes maanden kunnen worden verlengd.    
### 5  

####Beperking en arbeidsmarktaantekening

Aan vreemdelingen als hier bedoeld wordt een verblijfsvergunning voor bepaalde tijd (zie [artikel 14 Vw](../../../../../wet/vreemdelingenwet/2000/BWBR0011823/README.md)) verleend op grond van [artikel 3.4, derde lid, Vb](../../../../../AMvB/vreemdelingenbesluit/2000/BWBR0011825/README.md) met de beperking ‘conform beschikking Minister’, met de arbeidsmarktaantekening: ‘arbeid vrij toegestaan’. De verblijfsvergunning is tijdelijk van aard.  Aan de vergunning wordt als voorschrift verbonden de verplichting voldoende verzekerd te zijn tegen ziektekosten, met inbegrip van de kosten verbonden aan opname en verpleging in een sanatorium of een psychiatrische inrichting.    
### 6  

####Afgifte van het verblijfsdocument

Het verblijfsdocument van een slachtoffer van eergerelateerd geweld wordt afgegeven door de korpschef onder wiens verantwoordelijkheid het slachtoffer van dreigend eergerelateerd geweld valt.    
### 7  

####Geldigheidsduur van de verblijfsvergunning

De verblijfsvergunning wordt in beginsel voor een periode van één jaar verleend.    
### 8  

####Verlenging

De geldigheidsduur van de verblijfsvergunning van het slachtoffer kan niet worden verlengd. Bij voortduring van de dreiging in verband waarmee de verblijfsvergunning is verleend of indien er sprake is van klemmende redenen van humanitaire aard kan na 1 jaar een aanvraag worden ingediend voor een verblijfsvergunning onder de beperking ‘voortgezet verblijf’. Zie paragraaf B16/14.9.    
### 9  

####Plaats van indienen van de aanvraag

### 10  

####Leges

### 11  

####Wijziging beperking en voortgezet verblijf ex artikel 3.52 Vb

### 12  

####Gezinshereniging

Voor verlening van een verblijfsvergunning in het kader van gezinshereniging komen in aanmerking: 

* de minderjarige biologische of juridische kinderen van het slachtoffer van dreigend eergerelateerd geweld;  

* die feitelijk behoren tot het gezin van het slachtoffer;  

* die reeds in het land van herkomst feitelijk behoorden tot het gezin van het slachtoffer;  

* die onder het wettig gezag van het slachtoffer staan.   Op deze aanvraag zijn de algemene toelatingsvoorwaarden als verwoord in [artikel 16 Vw](../../../../../wet/vreemdelingenwet/2000/BWBR0011823/README.md) en de algemene bepalingen van B2 van toepassing, met uitzondering van de bepalingen in zake het middelenvereiste. Om te verzekeren dat de minderjarige kinderen slechts verblijf krijgen gedurende de periode van toelating van het slachtoffer van dreigend eergerelateerd geweld, krijgt de aan hen verstrekte verblijfsvergunning dezelfde geldigheidsduur als die van het slachtoffer. De vreemdeling aan wie ingevolge de bepalingen van B2 een verblijfsvergunning voor verblijf bij het slachtoffer is verleend, komt niet in aanmerking voor een zelfstandige verblijfsvergunning voor voortgezet verblijf, zoals bedoeld in [artikel 3.50 Vb](../../../../../AMvB/vreemdelingenbesluit/2000/BWBR0011825/README.md), aangezien het hier gaat om een verblijfsrecht van tijdelijke aard (zie [artikel 3.5, tweede lid, aanhef en onder a Vb](../../../../../AMvB/vreemdelingenbesluit/2000/BWBR0011825/README.md) en B16).     
### 21  

####Verblijf als houder van een Europese blauwe kaart

### 1  

####Inleiding

In dit hoofdstuk zijn de beleidsregels opgenomen die gelden voor vreemdelingen die in Nederland willen verblijven in het kader van Richtlijn 2009/50, onder de beperking ‘houder van een Europese blauwe kaart’. De richtlijn regelt de voorwaarden van toegang en verblijf voor langer dan drie maanden op het grondgebied van de lidstaten van derdelanders die als houder van een Europese blauwe kaart hooggekwalificeerde werkzaamheden vervullen en van hun gezinsleden. In aanvulling op de algemene voorwaarden voor de verlening van een verblijfsvergunning (regulier) voor bepaalde tijd genoemd in B1/4, gelden voor de verlening van een verblijfsvergunning onder de beperking ‘houder van een Europese blauwe kaart’ de in dit hoofdstuk neergelegde bijzondere voorwaarden, zoals het voldoen aan het looncriterium (zie B21/3.2) en het voldoen aan de opleidingseis (zie B21/3.4).    
### 2  

####Procedureel

De volgende categorieën vreemdelingen komen in aanmerking voor verblijf op grond van Richtlijn 2009/50: 

* de vreemdeling en diens gezinsleden die vanuit een derde land (van buiten de EU) een aanvraag indient; en  

* de houder van een Europese blauwe kaart en diens gezinsleden in een andere EU- lidstaat, die vanuit die lidstaat een aanvraag om een verblijfsvergunning indient.     
### 2.1  

####Verzoek om advies mvv

De vreemdeling dient het verzoek om advies schriftelijk in bij de IND. Betrokkene kan dit zelf doen, of door tussenkomst van de werkgever. De vreemdeling maakt gebruik van het aanvraagformulier ‘verzoek om advies in verband met afgifte mvv houder van een Europese blauwe kaart in de zin van Richtlijn 2009/50’. De Hoofddirecteur van de IND stelt het aanvraagformulier vast en het aanvraagformulier kan alleen elektronisch worden verkregen via de website van de IND. De werkgever kan voor de vreemdeling, die in Nederland verblijf beoogt als houder van een Europese blauwe kaart het ingevulde en ondertekende formulier, vergezeld van de vereiste stukken, per post naar het IND-loket kennis- en arbeidsmigratie sturen. Het bepaalde in B1/1.1.1 en B1/1.1.2 is van toepassing. Als de vreemdeling, conform het bepaalde in B1/1.1.1 zonder voorafgaand verzoek om een advies van de werkgever een aanvraag om een mvv indient bij de Nederlandse diplomatieke of consulaire vertegenwoordiging in zijn land van herkomst of bestendig verblijf, wordt de aanvraag ter afhandeling doorgezonden naar het IND-loket kennis- en arbeidsmigratie. 
### *Gezinsleden* 

De echtgeno(o)te of (geregistreerd) partner en de minderjarige kinderen die verblijf bij de houder van een Europese blauwe kaart willen, moeten een aanvraag indienen voor verlening van een verblijfsvergunning regulier voor gezinsleden van de houder van een Europese blauwe kaart in de zin van Richtlijn 2009/50. De werkgever kan een verzoek om advies met het oog op de afgifte van een mvv in het kader van gezinshereniging bij de houder van een Europese blauwe kaart ook bij het IND-loket kennis- en arbeidsmigratie indienen als: 

* de hoofdpersoon (degene bij wie de aanvrager wil verblijven) op grond van ‘houder van een Europese blauwe kaart’ verblijf in Nederland vraagt; en  

* de aanvragen gelijktijdig met die van de hoofdaanvrager worden ingediend door middel van het daartoe bestemde aanvraagformulier.   Als de gezinsleden tegelijkertijd met de hoofdpersoon een verzoek om advies indienen, moeten zij gebruik maken van het aanvraagformulier ‘verzoek om advies in verband met afgifte mvv als gezinslid bij de houder van een Europese blauwe kaart in de zin van Richtlijn 2009/50’. Als een gezinslid niet gelijktijdig een verzoek om advies wordt indient moet hij maken van het formulier voor nareizende gezinsleden. Ten aanzien van de beslistermijnen wordt aangesloten bij de algemene bepalingen hieromtrent als opgenomen in paragraaf B1/1.    
### 2.2  

####Aanvraag om een verblijfsvergunning

Betrokkene dient de aanvraag tot verlening van een verblijfsvergunning als houder van een Europese blauwe kaart in de zin van Richtlijn 2009/50 schriftelijk in bij de IND. Betrokkene kan dit zelf doen, of door tussenkomst van de werkgever. Betrokkene maakt gebruik van het aanvraagformulier ‘aanvraag verblijfsvergunning zonder mvv of wijziging verblijfsdoel als houder van een Europese blauwe kaart in de zin van Richtlijn 2009/50’ of ‘aanvraag verblijfsvergunning houder van een Europese blauwe kaart met mvv’. De Hoofddirecteur van de IND stelt het aanvraagformulier vast en het aanvraagformulier kan alleen elektronisch worden verkregen van de IND (zie website). De werkgever kan voor de vreemdeling die in Nederland wil verblijven als ‘houder van een Europese blauwe kaart’ het ingevulde en ondertekende formulier, vergezeld van de vereiste stukken, per post aan het IND-loket kennis- en arbeidsmigratie sturen. Als de vreemdeling die in Nederland wil verblijven als ‘houder van een Europese blauwe kaart’, de aanvraag persoonlijk wil indienen bij de IND, maakt hij een afspraak via de afsprakenlijn. 
### *Gezinsleden* 

Met het aanvraagformulier voor een verblijfsvergunning voor de houder van een Europese blauwe kaart kunnen de gezinsleden gelijktijdig een aanvraag voor een verblijfsvergunning indienen. Als de gezinsleden naar Nederland reizen nadat de vreemdeling, die in Nederland wil verblijven als houder van een Europese blauwe kaart een aanvraag heeft ingediend, moeten deze gezinsleden een aanvraag indienen. Hiervoor moeten zij gebruik maken van het daartoe bestemde aanvraagformulier ter verlening van een verblijfsvergunning regulier voor nareizende gezinsleden. De vreemdeling, die direct voorafgaande aan de indiening van de aanvraag houder was van een blauwe kaart uit een andere lidstaat, mag de aanvraag tot het verlenen van een verblijfsvergunning in Nederland afwachten. De uitzetting blijft dan achterwege. Ook de leden van het reeds in de eerste lidstaat bestaande gezin – er mag dus geen sprake zijn van gezinsvorming – mogen de aanvraag tot het verlenen van een verblijfsvergunning in Nederland afwachten (zie [artikel 3.1b Vb](../../../../../AMvB/vreemdelingenbesluit/2000/BWBR0011825/README.md)). 
### *Beslistermijn* 

Ingevolge richtlijn 2009/50 neemt de IND binnen een termijn van 90 dagen een beslissing op de aanvraag om een verblijfsvergunning regulier onder de beperking ‘verblijf als houder van een Europese blauwe kaart’.    
### 2.3  

####Leges

Betaling van de verschuldigde leges vindt plaats door tussenkomst van de werkgever door een machtiging tot automatische incasso. Als de werkgever dit niet bij de aanvraag doet dan vindt betaling van de verschuldigde leges plaats door een acceptgiro van het CJIB.    
### 2.4  

####TBC-verklaring

Het bepaalde in B1/4.5 is van toepassing.    
### 2.5  

####Sticker verblijfsaantekeningen algemeen

De werkgever neemt contact op met het Loket kennis- en arbeidsmigratie van de IND. Vervolgens moet betrokkene of de werkgever met het paspoort van de betrokkene zich melden bij dit loket. Als de vreemdeling in het bezit is van een mvv wordt op de sticker aangetekend: ‘Arbeid wel toegestaan. TWV niet vereist’. Dit geldt ook voor zijn gezinsleden. Als de vreemdeling niet over een mvv beschikt wordt de volgende arbeidsmarktaantekening geplaatst: ‘Arbeid niet toegestaan. TWV wel vereist’. Dit geldt ook voor de afhankelijke gezinsleden. Daarna moet de vreemdeling naar de gemeente gaan waar hij woont om zich te laten inschrijven in de GBA.    
### 2.6  

####In kennis stellen eerste lidstaat bij afwijzing

Als Nederland als tweede lidstaat een verblijfsvergunning voor bepaalde tijd niet verleent, verlengt of intrekt, stelt de IND de eerste lidstaat, die de status als houder van een Europese blauwe kaart aan de vreemdeling heeft verleend, in kennis en verstrekt de IND informatie betreffende het verwijderingsbesluit. De eerste lidstaat is verplicht de vreemdeling en zijn gezinsleden terug te nemen (zie [artikel 3.103a, vierde lid, Vb](../../../../../AMvB/vreemdelingenbesluit/2000/BWBR0011825/README.md)). Het koppelingsbureau van de IND fungeert in dergelijke gevallen als contactpunt voor het verstrekken en ontvangen van informatie. De toegang wordt niet geweigerd als de vreemdeling of zijn gezinsleden uit een andere staat die partij is bij het EU-Verdrag naar Nederland terugkeert als ‘houder’ of voormalig houder van een door Onze Minister afgegeven Europese blauwe kaart. Dit geldt ook als de geldigheid van de door de Nederlandse autoriteiten afgegeven verblijfsvergunning verleend onder de beperking ‘verblijf als houder van een Europese blauwe kaart’ is verstreken of de verblijfsvergunning tijdens behandeling van de aanvraag is ingetrokken (zie [artikel 2.1a, tweede lid, onder a, Vb](../../../../../AMvB/vreemdelingenbesluit/2000/BWBR0011825/README.md)).     
### 3  

####Uitsluitingen

Uitgesloten van een verblijfsvergunning onder de beperking ‘houder van een Europese blauwe kaart’ is (zie [artikel 3.30b, tweede lid, Vb](../../../../../AMvB/vreemdelingenbesluit/2000/BWBR0011825/README.md)): 

* de vreemdeling die in het bezit is van een verblijfsvergunning op asielgerelateerde gronden, of een hiervoor aanvraag heeft ingediend waar nog niet onherroepelijk op is beslist;  

* de vreemdeling die in het bezit is van verblijfsvergunning regulier voor bepaalde tijd als onderzoeker in de zin van Richtlijn 2005/71, of hiervoor een aanvraag heeft ingediend waar nog niet onherroepelijk op is beslist;  

* een gemeenschapsonderdaan;  

* een langdurig ingezeten derdelander;  

* derdelanders die in Nederland verblijven op grond van een internationale overeenkomst die de toegang en het verblijf van bepaalde categorieën natuurlijke personen in verband met handel en investeringen gemakkelijker maken;  

* seizoenarbeiders of werknemers die op grond van Richtlijn 96/71 ter beschikking zijn gesteld in Nederland met het oog op het verrichten van diensten; en  

* de vreemdeling die arbeid wil verrichten die geheel of gedeeltelijk bestaat uit het verrichten van seksuele handelingen met derden of het verlenen van seksuele diensten aan derden ([artikel 3.32 Vb](../../../../../AMvB/vreemdelingenbesluit/2000/BWBR0011825/README.md)).      
### 4  

####Voorwaarden

Op grond van [artikel 3.30b Vb](../../../../../AMvB/vreemdelingenbesluit/2000/BWBR0011825/README.md) wordt de verblijfsvergunning verleend als: 

* de vreemdeling beschikt over een geldige arbeidsovereenkomst of een voorlopige arbeidsovereenkomst van ten minste een jaar;  

* de vreemdeling arbeid gaat verrichten waarvoor minimaal een diploma van hoger onderwijs vereist is (dus het moet gaan om hooggekwalificeerde arbeid);  

* de vreemdeling voldoet aan het looncriterium zoals vastgeteld door de Minister van SZW in [artikel 1i, eerste lid, onder b, Buwav](../../../../../AMvB/besluit/uitvoering/wet/arbeid/vreemdelingen/BWBR0007523/README.md);  

* de werkgever waar de vreemdeling arbeid voor gaat verrichten in de periode van maximaal vijf jaar direct voorafgaande aan de aanvraag geen sanctie is opgelegd wegens overtreding van [artikel 2 Wav](../../../../../wet/wet/arbeid/vreemdelingen/BWBR0007149/README.md), of wegens het niet of onvoldoende afdragen van loonbelasting of premies voor de werknemers- of volksverzekeringen ([artikel 67d](../../../../../wet/algemene/wet/inzake/rijksbelastingen/BWBR0002320/README.md), [e](../../../../../wet/algemene/wet/inzake/rijksbelastingen/BWBR0002320/README.md) en [f van de Algemene wet inzake de Rijksbelastingen](../../../../../wet/algemene/wet/inzake/rijksbelastingen/BWBR0002320/README.md));  

* de vreemdeling beschikt over de benodigde getuigschriften van hoger onderwijs in de zin van artikel 2, onder h, van Richtlijn 2009/50. Als het gaat om een gereglementeerd beroep dan moet er sprake zijn van erkenning van de beroepskwalificaties;  

* de vreemdeling beschikt over een geldige mvv afgegeven onder de beperking verband houdend met verblijf als houder van een Europese blauwe kaart;  

* de vreemdeling beschikt over een geldig document voor grensoverschrijding; en  

* de vreemdeling geen gevaar voor de openbare orde en nationale veiligheid (zie [artikel 3.77](../../../../../AMvB/vreemdelingenbesluit/2000/BWBR0011825/README.md) en [3.78 Vb](../../../../../AMvB/vreemdelingenbesluit/2000/BWBR0011825/README.md)) vormt.     
### 4.1  

####Vrijstelling mvv

De vreemdeling moet beschikken over een geldige mvv afgegeven onder een beperking verband houdend met verblijf als houder van een Europese blauwe kaart. Het mvv-vereiste geldt niet als: 

* de vreemdeling behoort tot een van de in [artikel 17 Vw](../../../../../wet/vreemdelingenwet/2000/BWBR0011823/README.md) of [artikel 3.71, tweede lid, Vb](../../../../../AMvB/vreemdelingenbesluit/2000/BWBR0011825/README.md) genoemde categorieën; of  

* de vreemdeling ten minste achttien maanden in een andere lidstaat verblijf heeft gehad als houder van een Europese blauwe kaart ([zie artikel 3.30b, derde lid, Vb](../../../../../AMvB/vreemdelingenbesluit/2000/BWBR0011825/README.md)).   Het is aan de vreemdeling om bescheiden over te leggen waaruit dit blijkt. Richtlijn 2009/50 is niet bindend voor de lidstaten Ierland, het Verenigd Koninkrijk en Denemarken.    
### 4.2  

####Looncriterium

Het looncriterium is een bijzondere voorwaarde voor de verlening van een verblijfsvergunning voor verblijf als ‘houder van een Europese blauwe kaart’. Uit de arbeidsovereenkomst, aangegaan voor ten minste één jaar, moet blijken dat de vreemdeling een salaris ontvangt dat in ieder geval gelijk is aan het looncriterium. De wettelijk toegestane arbeid moet verricht worden voor één en dezelfde werkgever en de vereiste premies en belastingen moeten worden afgedragen. Voor het looncriterium wordt verwezen naar [artikel 1i van het Buwav](../../../../../AMvB/besluit/uitvoering/wet/arbeid/vreemdelingen/BWBR0007523/README.md). De Minister van SZW zal dit bedrag jaarlijks herzien. Bij het beoordelen van het looncriterium kent de IND uitsluitend betekenis toe aan loon in geld. Het gaat daarbij om het vaste contractueel overeengekomen en in geld vastgestelde brutoloon. De IND telt niet in geld uitgekeerd loon en onzekere loonbestanddelen (overwerkvergoedingen, fooien en uitkeringen) niet mee. Vaste toeslagen (zoals vakantietoeslag en een dertiende maand) rekent de IND bij het brutoloon mee. De aanvrager legt een kopie van de arbeidsovereenkomst over, waaruit blijkt dat voldaan wordt aan het looncriterium. Daarnaast wordt voor de bewijsmiddelen aangesloten bij B15/5.1.2. Bij de beoordeling van aanvragen om een mvv of een eerste verblijfsvergunning zal in de regel geen rekening kunnen worden gehouden met een eventuele toekenning van de 30% regeling, omdat de Belastingdienst in dat stadium nog geen beschikking heeft afgegeven.    
### 4.3  

####Werkgever

Aan de werkgever voor wie de vreemdeling gaat werken mag in de periode van maximaal vijf jaar direct voorafgaande aan de aanvraag geen sanctie zijn opgelegd wegens overtreding van [artikel2 van de Wav](../../../../../wet/wet/arbeid/vreemdelingen/BWBR0007149/README.md), of wegens het niet of onvoldoende afdragen van loonbelasting of premies voor de werknemers- of volksverzekeringen. De IND controleert bij de Arbeidsinspectie of een boete, als hiervoor bedoeld, is opgelegd. De IND controleert bij de Belastingdienst of de loonbelasting of premies voor de werknemers- of volksverzekeringen zijn afgedragen.    
### 4.4  

####Diploma

Onder benodigde getuigschriften van het hoger onderwijs in de zin van artikel 2, onder h, Richtlijn 2009/50 wordt verstaan: 

– een door een bevoegde instantie afgegeven diploma, certificaat of andere opleidingstitel, waaruit blijkt dat de houder met succes een postsecundair hoger onderwijsprogramma heeft gevolgd, bestaande uit een reeks cursussen die worden aangeboden door een onderwijsinstelling die in de staat waarin zij is gevestigd, wordt erkend als hoger-onderwijsinstelling. De studie die daarvoor is gevolgd heeft ten minste drie jaar geduurd.   Bij de aanvraag moet altijd de originele diplomawaardering van het Nuffic worden meegestuurd. Betrokkene zelf of de werkgever draagt zelf zorg voor de diplomawaardering door een aanvraag hiertoe in te dienen bij het Informatiecentrum Diplomawaardering van het Nuffic. Bij deze aanvraag moet een gewaarmerkte kopie van het diploma en de bijbehorende cijferlijst worden overgelegd zonodig voorzien van een vertaling door een beëdigde vertaler. 
### *Erkenning beroepskwalificaties:* 

Volgens [artikel 3.30b, eerste lid onder c, Vb](../../../../../AMvB/vreemdelingenbesluit/2000/BWBR0011825/README.md) moet een ‘gereglementeerd’ beroep (bijvoorbeeld een chirurg, notaris, boswachter en brandweerofficier) erkend zijn. De werkgever en de vreemdeling dragen de verantwoordelijkheid om bij een bezoek van een inspectie aan te tonen dat de vreemdeling beschikt over de vereiste beroepskwalificaties voor het betreffende gereglementeerde beroep. 
### *Beroepen in de individuele gezondheidszorg* 

Voor beroepen in de individuele gezondheidszorg is registratie in het ‘beroepen in de individuele gezondheidszorg’-register verplicht. Als een vreemdeling in Nederland een beroep wil uitoefenen waarvoor registratie in het BIG (dit register) verplicht is, maar deze registratie niet blijkt wijst de IND de aanvraag af omdat er geen sprake is van wettelijk toegestane arbeid. De werkgever en/of de vreemdeling moet bij de aanvraag de bewijsmiddelen overleggen waaruit blijkt dat de vreemdeling aan de vereisten voldoet om een bepaald beroep uit te oefenen.    
### 4.5  

####Geldig document voor grensoverschrijding

Een vreemdeling die niet beschikt over een geldig document voor grensoverschrijding komt niet in aanmerking voor een Europese blauwe kaart. In afwijking van B1/4.2 wordt de vreemdeling niet vrijgesteld van dit vereiste ook als de vreemdeling kan aantonen dat hij vanwege de regering van het land waarvan hij onderdaan is, niet of niet meer in het bezit van een geldig document voor grensoverschrijding kan worden gesteld.     
### 5  

####Gezinsleden

### 5.1  

####Inleiding

Voor verlening van een verblijfsvergunning verleend onder een beperking verband houdende met gezinshereniging komen in aanmerking de echtgeno(o)te of (geregistreerd) partner, alsmede de minderjarige kinderen die feitelijk behoren tot het gezin van de houder van een Europese blauwe kaart.    
### 5.2  

####Voorwaarden in het kader van gezinshereniging

Op grond van [artikel 3.23b Vb](../../../../../AMvB/vreemdelingenbesluit/2000/BWBR0011825/README.md) wordt de verblijfsvergunning in het kader van gezinshereniging verleend als aan onderstaande voorwaarden wordt voldaan. Het is niet nodig om te beschikken over een geldige mvv: 

* de echtgeno(o)t(e), (geregistreerd) partner of het minderjarige kind minstens achttien maanden is toegelaten als gezinslid bij de houder van een Europese blauwe kaart in een andere staat die partij is bij het EU-Verdrag;  

* het gezinslid beschikt over een geldig document voor grensoverschrijding;  

* het gezinslid geen gevaar vormt voor de openbare orde;  

* de hoofdpersoon (de houder van een Europese blauwe kaart) direct voorafgaande aan de verlening van die kaart houder was van een door de autoriteiten van een andere lidstaat afgegeven blauwe kaart; en  

* de hoofdpersoon (de houder van een Europese blauwe kaart) duurzaam en zelfstandig beschikt over voldoende middelen van bestaan.   Het gezinslid legt bescheiden over waaruit de duur en aard van het eerdere verblijf als gezinslid in de andere staat die partij is bij het EU-verdrag blijkt. Als de gezinsleden niet aan de bovengenoemde voorwaarden voldoen dan zijn de algemene regels van B2 van toepassing. Dit is ook het geval indien het gezin in de andere lidstaat nog niet was gevormd.     
### 6  

####Geldigheidsduur

### *Verblijfsduur* 

De verblijfsvergunning wordt verleend voor ten minste één jaar en ten hoogste vier jaren (zie [artikel 3.59c, eerste lid, Vb](../../../../../AMvB/vreemdelingenbesluit/2000/BWBR0011825/README.md)). Een verblijfsvergunning als houder van een Europese blauwe kaart wordt verleend voor de duur van de arbeidsovereenkomst aangevuld met drie maanden. 
### *Gezinsleden* 

De verblijfsvergunning van de gezinsleden wordt op grond van [artikel 3.59c, tweede lid, Vb](../../../../../AMvB/vreemdelingenbesluit/2000/BWBR0011825/README.md) verleend en verlengd met een geldigheidsduur die gelijk is aan de duur van de verblijfsvergunning van de houder van een Europese blauwe kaart.    
### 7  

####Beperkingen, arbeidsmarktaantekening en voorschriften

###Beperking

De verblijfsvergunning wordt verleend op grond van artikel 3.4, eerste lid onder cc, Vb onder de beperking ‘houder van een Europese blauwe kaart’. Het verblijfsrecht wordt met toepassing van artikel 3.5, derde lid, Vb aangemerkt als een niet-tijdelijk verblijfsrecht. 
###Arbeidsmarktaantekening

Op het verblijfsdocument wordt de aantekening geplaatst: ‘Andere arbeid alleen toegestaan indien werkgever beschikt over TWV. Een beroep op publieke middelen kan gevolgen hebben voor het verblijfsrecht’. 
###Gezinsleden

De verblijfsvergunning voor de echtgeno(o)t(e) of (geregistreerd) partner wordt verleend onder de beperking ‘verblijf bij echtgeno(o)t(e)/(geregistreerd)partner/ (naam). Arbeid vrij toegestaan. TWV niet vereist’. De verblijfsvergunning aan minderjarige kinderen wordt verleend onder de beperking ‘gezinshereniging bij (naam ouder(s)). Arbeid vrij toegestaan. TWV niet vereist’. 
###Voorschriften

Aan de afgifte van de verblijfsvergunning wordt het voorschrift verbonden voldoende verzekerd te zijn tegen ziektekosten met inbegrip van de kosten verbonden aan opname en verpleging in een sanatorium of psychiatrische inrichting.    
### 8  

####Wijziging van werkgever, zoekperiode

De houder van een Europese blauwe kaart heeft als hij werkloos is geworden, binnen de geldigheidsduur van de verblijfsvergunning, drie maanden de tijd om een nieuwe baan te zoeken. De vreemdeling en zijn (voormalige) werkgever moeten de IND direct informeren als de vreemdeling werkloos is geworden. Als de vreemdeling geen baan vindt binnen de termijn van drie maanden, moeten de werkgever en de vreemdeling dit melden bij de IND. De verblijfsvergunning wordt dan ingetrokken. Als er een nieuwe werkgever is gevonden moet deze dit schriftelijk doorgeven aan de IND. De IND zal dan controleren of bij deze werkgever nog wordt voldaan aan alle voorwaarden voor de Europese blauwe kaart. Als niet meer wordt voldaan aan deze voorwaarden trekt de IND de verblijfsvergunning in. Als de vreemdeling een wijziging wil aanvragen naar een ander verblijfsdoel dient hij daartoe een aanvraag in bij de IND.    
### 9  

####Gronden voor intrekking en niet-verlenging

Een verblijfsvergunning kan worden ingetrokken of niet verlengd als sprake is geweest van fraude bij de verkrijging ervan of als het verblijfsdocument is vervalst of veranderd (zie [artikel 3.84, tweede lid, Vb](../../../../../AMvB/vreemdelingenbesluit/2000/BWBR0011825/README.md)). De IND wijst de aanvraag tot het verlengen van de geldigheidsduur van een verblijfsvergunning af en trekt de verblijfsvergunning in als de vreemdeling niet langer voldoet aan de beperking waaronder de verblijfsvergunning is verleend (zie [artikel 3.89b, eerste lid, Vb](../../../../../AMvB/vreemdelingenbesluit/2000/BWBR0011825/README.md)). Intrekking (zie [artikel 3.91c Vb](../../../../../AMvB/vreemdelingenbesluit/2000/BWBR0011825/README.md)) of niet-verlenging is ook mogelijk op gronden die verband houden met openbare orde, openbare veiligheid of volksgezondheid, een voorschrift dat aan de verblijfsvergunning is verbonden of als een van de andere in [artikel 18 Vw](../../../../../wet/vreemdelingenwet/2000/BWBR0011823/README.md) genoemde afwijzingsgronden van toepassing is (zie B1/5.3.1 t/m B1/5.3.6).   
### 9.1  

####Wijziging werkgever

Als de houder van een Europese blauwe kaart niet langer voldoet aan de beperking waaronder aan hem verblijf is toegestaan kan de verblijfsvergunning worden ingetrokken met toepassing van [artikel 18, eerste lid, sub f, Vw](../../../../../wet/vreemdelingenwet/2000/BWBR0011823/README.md). Relevante wijzigingen, zoals wijziging van werkgever, moeten aan de IND worden gemeld (zie [artikel 4.43 Vb](../../../../../AMvB/vreemdelingenbesluit/2000/BWBR0011825/README.md)). De houder van een Europese blauwe kaart heeft na drie jaar vrije toegang tot de arbeidsmarkt.    
### 9.2  

####Werkloosheid

Werkloosheid is van invloed op de verblijfsrechtelijke positie van de houder van een Europese blauwe kaart in de zin van Richtlijn 2009/50. De aanvraag om verlenging van de verblijfsvergunning wordt afgewezen (zie [artikel 3.89b, tweede lid, Vb](../../../../../AMvB/vreemdelingenbesluit/2000/BWBR0011825/README.md) en [artikel 18, eerste lid, sub d, Vw](../../../../../wet/vreemdelingenwet/2000/BWBR0011823/README.md)) en de verblijfsvergunning wordt ingetrokken (zie [artikel 3.91c Vb](../../../../../AMvB/vreemdelingenbesluit/2000/BWBR0011825/README.md)) als: 

* de houder langer dan drie maanden werkloos is;  

* tijdens de geldigheidsduur van de verblijfsvergunning eerder werkloos is geweest; of  

* de houder een uitkering krachtens de Wet werk en bijstand heeft aangevraagd.   De houder van een Europese blauwe kaart moet in alle gevallen melding maken van zijn werkloosheid (zie [artikel 4.43 Vb](../../../../../AMvB/vreemdelingenbesluit/2000/BWBR0011825/README.md)). Een beroep op de algemene middelen kan gevolgen hebben op het verblijfsrecht. De vreemdeling die niet meer voldoet aan de beperking verband houdend met het doel waarvoor de oorspronkelijke verblijfsvergunning is verleend, kan een aanvraag indienen tot wijziging van de beperking van de verblijfsvergunning.       
