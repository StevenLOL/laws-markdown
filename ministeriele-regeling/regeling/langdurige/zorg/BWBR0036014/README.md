<meta http-equiv='Content-Type' content='text/html; charset=utf-8' />

##Regeling van de Minister van Volksgezondheid, Welzijn en Sport van 11 december 2014, houdende regels inzake de Wet langdurige zorg (Regeling langdurige zorg)

De Staatssecretaris van Volksgezondheid, Welzijn en Sport,  
Gelet op de artikelen 3.1.1, eerste en vierde lid, 3.1.2, eerste en tweede lid, 3.2.2, derde lid, 3.2.5, 3.3.2.3, eerste lid, 3.5.2, 3.5.3, 3.6.2, eerste en tweede lid, 3.6.3, 3.6.4, 3.6.5, 3.6.6, 3.6.7, 3.7.2, derde lid, 4.2.1, tweede lid, van het Besluit langdurige zorg, artikel 21, derde lid, van het Besluit uitbreiding en beperking kring verzekerden volksverzekeringen 1999, de artikelen 9.1.2, zevende lid, 9.1.3, achtste lid, 11.1.5, eerste lid, onderdelen a en c, 11.1.8, van de Wet langdurige zorg, en artikel 49e, eerste lid, van de Wet marktordening gezondheidszorg,
Besluit:     
### Hoofdstuk  1  

####Algemene bepalingen

### Artikel  1.1  

####(begrippen)

In deze regeling wordt verstaan onder: 

*algemene risicoanalyse:* analyse die erop is gericht te bepalen op welke gegevens de materiële controle en het fraudeonderzoek zich zal richten   

*Besluit:* Besluit langdurige zorg;  

*bewerker:* bewerker als bedoeld in artikel 1, onderdeel e, van de Wet bescherming persoonsgegevens;  

*budgetplan:* schriftelijk overzicht van de door de verzekerde voorgenomen besteding van het te verlenen persoonsgebonden budget;  

*gewaarborgde hulp:* door de verzekerde ingeschakelde hulp van een derde die in staat voor de nakoming van de aan het persoonsgebonden budget verbonden verplichtingen;  

*keurmerkinstituut:* Keurmerkinstituut B.V. te Zoetermeer;  

*kleinschalig wooninitiatief:* kleinschalig wooninitiatief als bedoeld in artikel 3.1.4, tweede lid, van het Besluit;  

*logeeropvang:* logeeropvang als bedoeld in artikel 3.1.3 van het Besluit;  

*persoonlijk plan:* persoonlijk plan als bedoeld in artikel 3.3.3, tweede lid, van de wet, waarin een aanvulling kan worden gegeven op het budgetplan;  

*prestatie:* prestatie als bedoeld in artikel 1 van de Wet marktordening gezondheidszorg;  

*prestatiebeschrijving:* prestatiebeschrijving als bedoeld in de Wet marktordening gezondheidszorg;  

*specifieke risicoanalyse:* analyse die erop is gericht te bepalen op welke gegevens en op welke zorgaanbieders of categorieën van zorgaanbieders de detailcontrole zich zal richten;  

*tarief:* tarief als bedoeld in artikel 1 van de Wet marktordening gezondheidszorg;  

*zorgovereenkomst:* schriftelijke overeenkomst van de verzekerde met een persoon van wie hij zorg betrekt en die daarvoor betaling ontvangt uit het persoonsgebonden budget.   

### Hoofdstuk  2  

####De inhoud van de verzekering

### Artikel  2.1  

De zorgprofielen, bedoeld in artikel 3.1.1, eerste lid, van het Besluit, zijn opgenomen in bijlage A bij deze regeling. 

### Artikel  2.2  

1.  Een verzekerde heeft recht op meer zorg dan waarop hij op grond van het hem geïndiceerde zorgprofiel of zorgzwaartepakket recht heeft, voor zover naar het oordeel van de Wlz-uitvoerder of het zorgkantoor meer zorg nodig is om te voorzien in zijn behoefte aan zorg en: 

a. de verzekerde krachtens zijn indicatiebesluit is aangewezen op zorgprofiel: 

– VG Wonen met intensieve begeleiding en intensieve verzorging,  

– VG (Besloten) wonen met zeer intensieve begeleiding, verzorging en gedragsregulering,  

– VG Wonen met begeleiding en volledige verzorging en verpleging,  

– LVG Wonen met zeer intensieve behandeling en begeleiding,  

– LVG Besloten wonen met zeer intensieve behandeling en begeleiding,  

– LVG Behandeling in een SGLVG behandelcentrum,  

– LG Wonen met begeleiding en intensieve verzorging,  

– LG Wonen met zeer intensieve begeleiding en zeer intensieve verzorging,  

– ZGaud Wonen met intensieve begeleiding en intensieve verzorging, of  

– ZGvis Wonen met zeer intensieve begeleiding en zeer intensieve verzorging,    

b. de verzekerde op 31 december 2014 recht had op zorgzwaartepakket 5 VG, 7 VG, 8 VG, 4 LVG, 5 LVG, 1 SGLVG, 5 LG, 7 LG, 3 ZGaudf of 5 ZGvis, of  

c. de behoefte aan zorg tevens bestaat uit gespecialiseerde epilepsiezorg, chronische invasieve beademing, non-invasieve beademing, klinische intensieve behandeling of niet-strafrechtelijke forensische psychiatrie.     
2.  Een verzekerde als bedoeld in het eerste lid, onder a of b, kan slechts recht op de in dat lid bedoelde zorg krijgen indien zijn behoefte aan zorg minimaal 25% hoger is dan de zorg die is opgenomen in het zorgzwaartepakket dat voor de bekostiging van het zorgprofiel wordt gebruikt dan wel van het zorgprofiel.  

### Artikel  2.3  

1.  De mobiliteitshulpmiddelen voor individueel gebruik als bedoeld in artikel 3.1.2, eerste lid, van het Besluit, omvatten: 

a. een rolstoel en de daarbij behorende voor de verzekerde noodzakelijke aanpassingen;  

b. Dit onderdeel is nog niet in werking getreden.  

c. Dit onderdeel is nog niet in werking getreden.     
2.  Het recht op het individueel gebruik van een mobiliteitshulpmiddel bestaat indien dat gebruik is aangewezen in verband met het ontbreken van de loopfunctie dan wel in verband met blijvende of langdurige loopfunctiestoornissen. Indien de verzekerde daarop is aangewezen, kan een tweede exemplaar in een andere uitvoering worden verstrekt.   
3.  Het individueel gebruik van een mobiliteitshulpmiddel omvat tevens de voor de verzekerde noodzakelijke aanpassing en vervanging alsmede het noodzakelijke onderhoud en herstel van de hem in gebruik gegeven mobiliteitshulpmiddel.   
4.  Voorafgaand aan het verstrekken van een mobiliteitshulpmiddel is toestemming van de Wlz-uitvoerder nodig. De Wlz-uitvoerder beoordeelt welk mobiliteitshulpmiddel het meest is aangewezen.   
5.  Indien het recht op zorg krachtens de wet eindigt omdat hij krachtens een zorgverzekering of een andere wettelijke regeling recht heeft of kan doen gelden op die zorg, behoudt de verzekerde het recht op het individueel gebruik van een reeds in gebruik genomen mobiliteitshulpmiddel waarop hij is aangewezen, totdat aan hem een hulpmiddel kan worden verstrekt krachtens die zorgverzekering of andere wettelijke regeling.   
6.  Het recht op individueel gebruik van een rolstoel bestaat in 2015 alleen voor een verzekerde die gedurende dat jaar gaat verblijven in een instelling waar de verzekerde met verblijf gepaard gaande behandeling als bedoeld in artikel 3.1.1, eerste lid, onderdeel d, van de wet ontvangt.  

### Artikel  2.4  

1.  De verzekerde heeft slechts aanspraak op tandheelkundige zorg als bedoeld in artikel 3.1.1, eerste lid, onderdeel d, onder 5°, van de wet, voor zover die nodig is met het oog op een ernstige aangeboren of verworven tandheelkundige aandoening of een lichamelijke of geestelijke aandoening, en indien de Wlz-uitvoerder vooraf toestemming heeft verleend.   
2.  Indien het verblijf van de verzekerde in een instelling wordt beëindigd in verband met verblijf als bedoeld in artikel 2.12 van het Besluit zorgverzekering, bestaat nog gedurende een periode van ten hoogste acht dagen aanspraak op tandheelkundige zorg.   
3.  Tot negen weken na beëindiging van het verblijf in een instelling bestaat aanspraak op de levering en het aanbrengen van een nieuwe of overgezette tandheelkundige prothese, zijnde een plaat-, overkappings-, opbouw- of frameprothese, alsmede van kronen of bruggen, indien deze tandheelkundige hulp voor het beëindigen van het verblijf was aangevangen. De Wlz-uitvoerder kan, gehoord de adviserend tandarts, een langere termijn van ten hoogste tweeënvijftig weken vaststellen.  

### Hoofdstuk  3  

####De indicatiebesluiten

### Artikel  3.1  

1.  Indicatiebesluiten als bedoeld in artikel 11.1.1, zesde lid, en artikel 3.2.2, eerste lid, van de wet, worden genomen zonder het onderzoek van de verzekerde in persoon, bedoeld in artikel 3.2.2 van het besluit.   
2.  Voorafgaande aan het onderzoek, bedoeld in artikel 3.2.2 van het Besluit, of indien een dergelijk onderzoek niet nodig is, voorafgaand aan het nemen van een indicatiebesluit, vergewist het CIZ zich ervan dat degene voor wie het indicatiebesluit is aangevraagd, verzekerd is.  

### Artikel  3.2  

1.  De geldigheidsduur van een indicatiebesluit wordt vastgesteld op ten hoogste drie jaar indien het een van de volgende zorgprofielen betreft: 

– LVG wonen met enige behandeling en begeleiding,  

– LVG wonen met behandeling en begeleiding,  

– LVG wonen met intensieve behandeling en begeleiding,  

– LVG wonen met zeer intensieve behandeling en begeleiding, en  

– LVG besloten wonen met zeer intensieve behandeling en begeleiding,  

– LVG behandeling in een SGLVG behandelcentrum;     
2.  De geldigheidsduur van een indicatiebesluit wordt vastgesteld op ten hoogste drie jaar indien het een van de volgende zorgprofielen betreft: 

– GGZ-B voortgezet verblijf met intensieve begeleiding,  

– GGZ-B voortgezet verblijf met intensieve begeleiding en verzorging,  

– GGZ-B voortgezet verblijf met intensieve begeleiding en gedragsregulering,  

– GGZ-B voortgezet verblijf met intensieve begeleiding en intensieve verpleging en verzorging,  

– GGZ-B beveiligd voortgezet verblijf vanwege extreme gedragsproblematiek met zeer intensieve begeleiding.     
3.  De geldigheidsduur van een indicatiebesluit voor het zorgprofiel VV herstelgerichte behandeling met verpleging en verzorging wordt vastgesteld op ten hoogste zes maanden.   
4.  De bepaling van de geldigheidsduur vindt plaats met inachtneming van de beperkingen van de verzekerde en veranderingen die zich daarin kunnen voordoen, behoudens het tweede lid.  

### Artikel  3.3  

1.  Een besluit van het CIZ als bedoeld in artikel 5.2.1 van het besluit, op basis van de Tijdelijke subsidieregeling extramurale behandeling, heeft een geldigheidsduur van ten hoogste vijf jaar.   
2.  In afwijking van het eerste lid, heeft een besluit een geldigheidsduur van ten hoogste: 

a. twee jaar, indien het betreft behandeling gericht op herstel of het aanleren van vaardigheden of gedrag  

b. drie maanden, indien het betreft: 

1°. aanvullende functionele diagnostiek;  

2°. consultatie;    

c. een jaar, indien het medebehandeling betreft.     
3.  De geldigheidsduur bedoeld in het eerste en tweede lid, wordt vastgesteld met inachtneming van: 

a. de beperkingen van de verzekerde en de veranderingen die zich daarin kunnen voordoen;  

b. het bereiken van een leeftijd van de verzekerde die van invloed kan zijn op de aanspraak.     
4.  Verzekerden met een somatische aandoening, met een psychogeriatrische aandoening, met een lichamelijke beperking of, indien het meerderjarige verzekerden betreft, met een verstandelijke beperking, die op 31 december 2014 beschikken over een indicatiebesluit voor extramurale behandeling op grond van artikel 8 van het Besluit zorgaanspraken AWBZ en het medisch noodzakelijk vervoer op grond van artikel 10 van het Besluit zorgaanspraken AWBZ welke besluiten naar het recht van 31 december 2014 op 1 januari 2015 nog geldig zouden zijn, worden aangemerkt als verzekerden met besluiten, bedoeld in artikel 5.1.1, van het besluit.  

### Artikel  3.4  

Een besluit van het CIZ als bedoeld in artikel 5.2.1, tweede lid, van het Besluit, op basis van de Subsidieregeling eerstelijns verblijf 2015, heeft een geldigheidsduur van ten hoogste drie maanden voor de prestaties eerstelijns verblijf basis en eerstelijns verblijf intensief, en een geldigheidsduur van ten hoogste drie jaar voor de prestatie eerstelijns verblijf palliatief. 

### Hoofdstuk  4  

####Eigen bijdragen

### Artikel  4.1  

Ingevolge artikel 3.3.2.3, eerste lid, onderdeel b, onder 2°, van het Besluit worden op het bedrag, bedoeld in het eerste lid, onderdeel a, van dat artikel, in mindering gebracht: 

a. een bedrag voor zak- en kleedgeld, genoemd in artikel 4.2;  

b. een bedrag in verband met de premie zorgverzekering, genoemd in artikel 4.3;  

c. een aftrekpost, genoemd in artikel 4.4, en  

d. een extra vrijlating, genoemd in artikel 4.5.   

### Artikel  4.2  

Het bedrag voor zak- en kleedgeld, bedoeld in artikel 4.1, aanhef en onder a, bedraagt: 

a. voor de ongehuwde verzekerde: € 3.517;  

b. voor de gehuwde verzekerden tezamen: € 5.471.   

### Artikel  4.3  

1.  Het bedrag in verband met de premie zorgverzekering, bedoeld in artikel 4.1, aanhef en onder b, bedraagt: 

a. voor de ongehuwde verzekerde die de pensioengerechtigde leeftijd heeft bereikt: € 1.478 vermeerderd met 5,65% van het inkomen, met dien verstande dat ten minste € 2.261,17 en ten hoogste € 4.351,19 in mindering wordt gebracht;  

b. voor de ongehuwde verzekerde die de pensioengerechtigde leeftijd nog niet heeft bereikt: € 1.478, vermeerderd met 5,65% van het bijdrage-inkomen, bedoeld in artikel 43 van de Zorgverzekeringswet, met dien verstande dat ten hoogste € 4.351,19 in mindering wordt gebracht;  

c. voor de gehuwde verzekerden die beiden de pensioengerechtigde leeftijd hebben bereikt: voor ieder van de gehuwde verzekerden € 1.478 vermeerderd met 5,65% van het inkomen van die gehuwde verzekerde, met dien verstande dat voor ieder van de gehuwde verzekerden ten minste € 2.020,55 en ten hoogste € 4.351,19 in mindering wordt gebracht;  

d. voor de gehuwde verzekerden die beiden de pensioengerechtigde leeftijd nog niet hebben bereikt wordt de aftrek voor ieder van de gehuwde verzekerden overeenkomstig onderdeel b berekend en geldt voor ieder van de gehuwde verzekerden het daarin genoemde maximumbedrag;  

e. voor de overige gehuwde verzekerden wordt de aftrek: 

1°. voor de gehuwde verzekerde die de pensioengerechtigde leeftijd nog niet heeft bereikt, berekend overeenkomstig de in onderdeel b geregelde berekeningswijze en geldt het daarbij genoemde maximumbedrag;  

2°. voor de gehuwde verzekerde die de pensioengerechtigde leeftijd heeft bereikt berekend overeenkomstig de in onderdeel c geregelde berekeningswijze en geldt het daarbij genoemde maximum- en minimumbedrag.       
2.  Indien de verzekerde op 1 januari van het peiljaar aanspraak had op een zorgtoeslag wordt op de aftrek, bedoeld in het eerste lid, in mindering gebracht: 

a. voor de verzekerde die ongehuwd is: een bedrag van € 1.060, met dien verstande dat als zijn inkomen € 19.043 of meer bedraagt dit bedrag wordt verminderd met 8,713% van het verschil tussen zijn inkomen en € 19.043;  

b. voor de verzekerden die gehuwd zijn: een bedrag van € 2.062 met dien verstande dat indien hun gezamenlijke inkomen €19.043 of meer bedraagt dit bedrag wordt verminderd met 8,713% van het verschil tussen hun gezamenlijke inkomen en € 19.043.    

### Artikel  4.4  

Het bedrag van de aftrekpost, bedoeld in artikel 4.1, aanhef en onder c, bedraagt: 

a. voor de verzekerde die de pensioengerechtigde leeftijd nog niet heeft bereikt: € 1.727;  

b. voor de verzekerde die de pensioengerechtigde leeftijd heeft bereikt: € 965.   

### Artikel  4.5  

Het bedrag van de extra vrijlating, bedoeld in artikel 4.1, aanhef en onder d, bedraagt 25% van het verschil tussen het op grond van artikel 3.3.2.3, eerste lid, onderdeel a, van het Besluit, na toepassing van de artikelen 4.2 tot en met 4.4, berekende bedrag en: 

a. € 8.178, indien het gaat om een ongehuwde verzekerde die de pensioengerechtigde leeftijd heeft bereikt;  

b. € 9.826, indien het gaat om gehuwde verzekerden tezamen, waarvan ten minste één de pensioengerechtigde leeftijd heeft bereikt;  

c. € 6.158, indien het gaat om een ongehuwde verzekerde die de pensioengerechtigde leeftijd nog niet heeft bereikt, of  

d. € 13.284, indien het gaat om gehuwde verzekerden tezamen die de pensioengerechtigde leeftijd nog niet hebben bereikt.   

### Hoofdstuk  5  

####Leveringsvormen

### §  1  

####Zorg in natura

### Artikel  5.1  

1.  Bij het bepalen van de totale kosten van een modulair pakket thuis voor 2015, als bedoeld in artikel 3.3.2, vierde lid, onderdeel b, van de wet, blijven buiten beschouwing de kosten van modules voor: 

a. het schoonhouden van de woonruimte van de verzekerde, bedoeld in artikel 3.1.1, eerste lid, onder a, onderdeel 2°, van de wet die ten laste zouden komen van het persoonsgebonden budget;  

b. begeleiding groep, en  

c. behandeling als bedoeld in artikel 3.1.1, eerste lid, onderdeel c, van de wet.     
2.  Voor het modulair pakket thuis is het bedrag beschikbaar, bedoeld in het eerste lid, verminderd met het aan de verzekerde volgens hoofdstuk 5 verleende persoonsgebonden budget.  

### Artikel  5.2  

1.  Indien een modulair pakket thuis tezamen met een persoonsgebonden budget wordt verleend, wordt bij het bepalen van de totale kosten van een modulair pakket thuis en een persoonsgebonden budget tezamen, bedoeld in artikel 3.3.2, vierde lid, onderdeel b, van de wet, voor 2015, uitgegaan van het bedrag dat aan de verzekerde volgens paragraaf 4 van dit hoofdstuk zou zijn verleend indien hij uitsluitend een persoonsgebonden budget zou ontvangen.   
2.  In afwijking van artikel 5.1, tweede lid, en van de artikelen 5.13 tot en met 5.15 van deze regeling, kan het zorgkantoor bij een combinatie van een modulair pakket thuis en een persoonsgebonden budget, in het belang van de verzekerde en op zijn uitdrukkelijke verzoek, het persoonsgebonden budget lager vaststellen, om de ruimte voor het modulair pakket thuis binnen de totale kosten van een modulair pakket thuis en een persoonsgebonden budget tezamen te vergroten.   
3.  Een beschikking tot wijziging van een persoonsgebonden budget kan tevens betrekking hebben op het modulair pakket thuis, indien het persoonsgebonden budget is verleend met toepassing van het eerste lid.  

### Artikel  5.3  

1.  Alvorens de levering van een modulair pakket thuis te weigeren op de grond dat het niet op doelmatige wijze ten huize van de verzekerde kan worden geleverd, en nadat daarover overleg is gevoerd met de verzekerde, beoordeelt de Wlz-uitvoerder of deze weigering wegens ondoelmatigheid kan worden vermeden door toepassing van enige verhoging van de voor het pakket ten hoogste toelaatbare kosten met ten hoogste 25%.   
2.  Alvorens de verlening van een persoonsgebonden budget te weigeren op de grond dat daarmee niet op doelmatige wijze zal worden voorzien in toereikende zorg, en nadat daarover overleg is gevoerd met de verzekerde, beoordeelt het zorgkantoor of deze weigering wegens ondoelmatigheid kan worden vermeden door toepassing van enige verhoging van het persoonsgebonden budget met ten hoogste 25%.   
3.  Een verhoging, bedoeld in het eerste of tweede lid, is uitsluitend van toepassing: 

a. op een verzekerde die de leeftijd van 23 jaar nog niet heeft bereikt, met het oog op diens mogelijkheid om thuis op te groeien;  

b. op de verzekerde die een of meer kinderen heeft die de leeftijd van 18 jaar nog niet heeft bereikt, met het oog op de mogelijkheid van de verzekerde om deel uit te maken van het thuis opgroeien van dat kind;  

c. op verzekerden die op zorg zijn aangewezen vanwege een somatische aandoening of beperking of een lichamelijke of zintuiglijke handicap, zonder dat sprake is van een verstandelijke handicap of een psychiatrische aandoening of psychogeriatrisch beperking, met het oog op de mogelijkheid van de verzekerde om vanuit huis inkomen uit werk te verkrijgen of om een studie of opleiding te volgen met het oog op het verwerven van inkomen uit werk, of  

d. indien het leven van de verzekerde voortdurend acuut door een aandoening, beperking, handicap of stoornis wordt bedreigd, met het oog op het verhogen van de door de verzekerde ervaren kwaliteit van leven door zorg thuis te ontvangen.     
4.  De Wlz-uitvoerder kan de voor het modulair pakket thuis ten hoogste toelaatbare kosten verhogen in geval van een verzekerde die krachtens zijn indicatiebesluit is aangewezen op zorgprofiel VV Beschermd verblijf met intensieve palliatief-terminale zorg, voor zover die verhoging nodig is met het oog op de mogelijkheid van de verzekerde om palliatief terminale zorg thuis te ontvangen.   
5.  Het zorgkantoor kan het persoonsgebonden budget verhogen in geval van een verzekerde die krachtens zijn indicatiebesluit is aangewezen op zorgprofiel VV Beschermd verblijf met intensieve palliatief-terminale zorg, voor zover die verhoging nodig is met het oog op diens mogelijkheid om palliatief terminale zorg thuis te ontvangen. 

### §  2  

####Algemene bepalingen over het persoonsgebonden budget

### Artikel  5.4  

Het zorgkantoor verleent slechts een persoonsgebonden budget voor verzekerden die woonachtig zijn in de regio van het zorgkantoor. 

### Artikel  5.5  

1.  Een persoonsgebonden budget wordt niet verleend aan een verzekerde die is aangewezen op zorgprofiel: 

– VV Herstelgerichte behandeling met verpleging en verzorging,  

– LVG Wonen met intensieve behandeling en begeleiding, kleine groep,  

– LVG Wonen met zeer intensieve behandeling en begeleiding,  

– LVG Besloten wonen met zeer intensieve behandeling en begeleiding,  

– LVG Behandeling in een SGLVG behandelcentrum,     
2.  Het eerste lid is niet van toepassing op de verzekerde die onmiddellijk voorafgaand aan de intrekking van de Algemene Wet Bijzondere Ziektekosten was aangewezen op een zorgzwaartepakket 3 LVG en aanspraak had op een persoonsgebonden budget.  

### Artikel  5.6  

1.  Tenzij de verzekerde beschikt over gewaarborgde hulp, wordt een persoonsgebonden budget niet verleend aan een verzekerde die is aangewezen op zorgprofiel: 

– VV Beschut wonen met intensieve begeleiding en uitgebreide verzorging,  

– VV Beschermd wonen met intensieve dementiezorg,  

– VV Beschermd wonen met intensieve verzorging en verpleging,  

– VV Beschermd wonen met zeer intensieve zorg, vanwege specifieke aandoeningen, met de nadruk op begeleiding,  

– VG Wonen met begeleiding en intensieve verzorging,  

– VG Wonen met intensieve begeleiding en intensieve verzorging,  

– VG Wonen met intensieve begeleiding, verzorging en gedragsregulering,  

– VG Besloten wonen met zeer intensieve begeleiding, verzorging en gedragsregulering, of  

– VG Wonen met begeleiding en volledige verzorging en verpleging.     
2.  Het eerste lid, is tot 1 april 2015 niet van toepassing op verzekerden die onmiddellijk voorafgaand aan de intrekking van de Algemene Wet Bijzondere Ziektekosten waren aangewezen op een zorgzwaartepakket dat volgens de in bijlage A bij deze regeling opgenomen conversietabel overeenkomt met een in het eerste genoemd zorgprofiel, en aanspraak had op een persoonsgebonden budget.  

### Artikel  5.7  

1.  Het zorgkantoor verleent een verzekerde een persoonsgebonden budget indien de subsidieperiode waarvoor het wordt aangevraagd: 

a. met een onderbreking van niet meer dan zeven kalenderdagen aansluit op een eerdere subsidieperiode waarin de verzekerde een persoonsgebonden budget ontving, of  

b. aansluit op een periode waarin de verzekerde verbleef in een instelling als bedoeld in de wet, de Algemene Wet Bijzondere Ziektekosten of de Zorgverzekeringswet en dit verblijf aansloot op een eerdere subsidieperiode voor een persoonsgebonden budget.     
2.  De artikelen 5.5, 5.6, 5.8, 5.9, onder a, en 5.18, onder h, zijn niet van toepassing op het verlenen van een persoonsgebonden budget met toepassing van het eerste lid.  

### §  3  

####De aanvraag van een persoonsgebonden budget

### Artikel  5.8  

1.  De aanvraag gaat vergezeld van een budgetplan dat is ingericht volgens het door het Zorginstituut vastgestelde model.   
2.  De verzekerde die aan het zorgkantoor een persoonlijk plan wil overhandigen wordt daartoe door het zorgkantoor in staat gesteld gedurende zeven dagen na ontvangst van een volledige aanvraag.   
3.  Het zorgkantoor nodigt de verzekerde of diens vertegenwoordiger uit om de aanvraag met het zorgkantoor te bespreken.  

### Artikel  5.9  

Het verlenen een persoonsgebonden budget wordt geweigerd indien: 

a. de verzekerde of diens vertegenwoordiger een bespreking van het budgetplan weigert of, na daartoe te zijn opgeroepen, zonder geldige reden niet verschijnt;  

b. de verzekerde op de dag waarop de subsidieperiode zou aanvangen, anders dan voor logeeropvang, in een instelling als bedoeld in de wet of de Zorgverzekeringswet zal verblijven, tenzij het zorgkantoor een persoonsgebonden budget verleent voor begeleiding groep indien de verzekerde verblijft in een instelling waar de dagbesteding geen onderdeel vormt van het door het zorgkantoor gecontracteerde verblijf;  

c. het zorgkantoor, op advies van een instelling voor maatschappelijk werk of de Raad voor de kinderbescherming, van oordeel is dat een ten behoeve van een minderjarige verzekerde aangevraagd persoonsgebonden budget in zodanige mate niet voor de inkoop van zorg ten behoeve van de verzekerde zal worden gebruikt, dat dit mishandeling, verwaarlozing of ernstige schade voor de opvoeding of de ontwikkeling van de verzekerde tot gevolg zou hebben;  

d. de verzekerde, of, indien de verzekerde de leeftijd van 18 jaar nog niet heeft bereikt, één van diens ouders of voogden, surseance van betaling heeft aangevraagd of failliet is verklaard;  

e. ten aanzien van de verzekerde of, indien de verzekerde de leeftijd van 18 jaar nog niet heeft bereikt, één van diens ouders of voogden, de schulsaneringsregeling natuurlijke personen van toepassing is verklaard, dan wel een verzoek daartoe bij de rechtbank is ingediend;  

f. de verzekerde of diens vertegenwoordiger het zorgkantoor geen toestemming geeft om de persoonsgegevens van de verzekerde door te geven aan het CAK ten behoeve van de vaststelling van de te betalen eigen bijdrage en aan de Sociale verzekeringsbank ten behoeve van de uitvoering van diens bij of krachtens de opgedragen taken omtrent het persoonsgebonden budget.   

### Artikel  5.10  

Het zorgkantoor gaat bij de toepassing van artikel 4:25 van de Algemene bestuursrecht, gelezen in samenhang met het subsidieplafond van artikel 8.2 van deze regeling uit van de datum van ontvangst van het in artikel 3.6.2, eerste lid, onderdeel c, van het Besluit bedoelde aanvraagformulier of, indien dat aanvraagformulier is ontvangen voor de datum van vaststelling van het indicatiebesluit, de datum van het indicatiebesluit. 

### Artikel  5.11  

1.  De verzekerde die gewaarborgde hulp inschakelt verstrekt het zorgkantoor onverwijld: 

a. de naam en het adres van de derde;  

b. een aanduiding van de hulp die zal worden geboden en de hoedanigheid waarin dit door de derde zal plaatsvinden.     
2.  De verlening van een persoonsgebonden budget kan worden geweigerd, indien een gegronde reden bestaat om aan te nemen dat de door de verzekerde voor die hulp ingeschakelde derde: 

1°. bij eerdere verstrekking van persoonsgebonden budgetten waarbij de derde als hulppersoon of vertegenwoordiger optrad niet heeft ingestaan voor nakoming van de daaraan verbonden verplichtingen,  

2°. blijkens de basisregistratie personen niet beschikt over een woonadres,  

3°. zijn vrijheid is ontnomen,  

4°. ten aanzien van de derde de schuldsaneringsregeling natuurlijke personen van toepassing is verklaard, dan wel een verzoek daartoe bij de rechtbank is ingediend of de derde surséance van betaling heeft aangevraagd of failliet is verklaard, of  

5°. anderszins onvoldoende waarborg zal bieden voor het nakomen van de voor de verzekerde aan het persoonsgebonden budget verbonden verplichtingen.     
3.  Het eerste lid is tot 1 april 2015 niet van toepassing op de verzekerde die onmiddellijk voorafgaand aan de intrekking van de Algemene Bijzondere Ziektekosten een aanspraak had op een persoonsgebonden budget. Op verzoek van de verzekerde die de leeftijd van 21 jaar nog niet heeft bereikt of van diens telijk vertegenwoordiger, wordt een persoonsgebonden budget verleend aan de organisatie die belast is met de ondertoezichtstelling van de verzekerde of die een reclasseringsmaatregel uitoefent krachtens een uitspraak van de rechter of het Openbaar Ministerie op grond van artikel 14d, artikel 15b, tweede lid, of Bok I, Titel VIII A Bijzondere bepalingen voor jeugdige personen van het boek van Strafrecht.  

### Artikel  5.12  

Het persoonsgebonden budget wordt verleend voor een subsidieperiode die: 

a. niet eerder aanvangt dan de dag met ingang waarvan de verzekerde volgens zijn indicatiebesluit op de zorg is aangewezen waarvoor het persoonsgebonden budget wordt verleend, en  

b. eindigt met ingang van de dag waarop het indicatiebesluit zijn geldigheidsduur verliest, doch uiterlijk op 31 december van het jaar waarin het persoonsgebonden budget werd verleend.   

### §  4  

####De hoogte van het persoonsgebonden budget

### Artikel  5.13  

1.  Een persoonsgebonden budget voor een verzekerde die blijkens een indicatiebesluit is aangewezen op zorg, bedraagt in 2015 ten hoogste voor: 

a. persoonlijke verzorging: 1e klasse 1: € 1.497 2e klasse 2: € 4.491 3e klasse 3: € 8.220 4e klasse 4: € 12.711 5e klasse 5: € 17.176 6e klasse 6: € 21.667 7e klasse 7: € 26.894  

b. verpleging: 1e klasse 0: € 1.281 2e klasse 1: € 3.845 3e klasse 2: € 7.690 4e klasse 3: € 14.099 5e klasse 4: € 21.789 6e klasse 5: € 29.480  

c. begeleiding individueel: 1e klasse 1: € 1.987 2e klasse 2: € 5.959 3e klasse 3: € 10.907 4e klasse 4: € 16.866 5e klasse 5: € 22.788 6e klasse 6: € 28.748 7e klasse 7: € 35.682 8e klasse 8: € 44.603  

d. begeleiding groep: 1e klasse 1: € 2.450 2e klasse 2: € 4.901 3e klasse 3: € 7.351 4e klasse 4: € 9.803 5e klasse 5: € 12.253 6e klasse 6: € 14.703 7e klasse 7: € 17.154 8e klasse 8: € 19.604 9e klasse 9: € 22.055  

e. begeleiding groep, inclusief vervoer: 1e klasse 1: € 2.744 2e klasse 2: € 5.487 3e klasse 3: € 8.232 4e klasse 4: € 10.974 5e klasse 5: € 13.721 6e klasse 6: € 16.170 7e klasse 7: € 18.622 8e klasse 8: € 21.072 9e klasse 9: € 23.523     
2.  Het persoonsgebonden budget wordt berekend door het in het indicatiebesluit opgenomen zorgprofiel of een zorgzwaartepakket, indien het een verzekerde betreft die krachtens overgangsrecht beschikt over een zorgzwaartepakket krachtens de Algemene Bijzondere Ziektekosten, met toepassing van de in bijlage C bij deze regeling om te rekenen naar een of meer klassen, bedoeld in het eerste lid.   
3.  Indien de verzekerde niet in een instelling verblijft hoogt het zorgkantoor het persoonsgebonden budget op met € 3.357.   
4.  Het zorgkantoor verhoogt het persoonsgebonden budget met € 4.030 voor een verzekerde die woont in een kleinschalig wooninitiatief.   
5.  Dit artikel is niet van toepassing op een verzekerde met een indicatiebesluit als bedoeld in artikel 11.1.1, zesde lid, van de wet, of artikel 9.3a of 9.3b van deze regeling. Het bedrag van een persoonsgebonden budget dat voor deze verzekerden wordt vastgesteld krachtens artikel 11.1.2, zevende lid, van de wet, zo nodig in verbinding met de artikelen 9.3a, tweede lid, of 9.3b, eerste lid, van deze regeling, wordt in 2015 verhoogd met 0,74% alsmede met: 

a. het bedrag, bedoeld in het derde lid, indien de verzekerde over 2014 jegens het college van burgemeester en wethouders van de gemeente waarin hij woonde recht had op een persoonsgebonden budget voor huishoudelijke verzorging van niet meer dan € 4.857, of  

b. het bedrag van het persoonsgebonden budget voor huishoudelijke verzorging waarop de verzekerde over 2014 jegens het college van burgemeester en wethouders van de gemeente waarin hij woonde recht had, indien dat meer bedroeg dan € 4.857 en de verzekerde achttien jaar of ouder is.     
6.  Indien een verzekerde slechts gedurende een gedeelte van 2014 een persoonsgebonden budget als bedoeld in het vijfde lid, onderdeel a of b, ontving of in 2014 wegens verhuizing achtereenvolgens meerdere persoonsgebonden budgetten als bedoeld in het vijfde lid, onderdeel a of b, ontving, wordt voor de beantwoording van de vraag of de verzekerde recht heeft op de in het vijfde lid, onderdeel a dan wel onderdeel b bedoelde toeslag, het budget waarop over 2014 recht bestond bepaald door het in dat jaar laatst toegekende budget te delen door het aantal dagen in 2014 waarover dat budget was toegekend en het resultaat van dit quotiënt te vermenigvuldigen met 365.  

### Artikel  5.14  

1.  Een persoonsgebonden budget dat voor meerdere vormen van zorg wordt verleend, bedraagt ten hoogste de som van de met behulp van de in de artikel 5.13 bepaalde bedragen.   
2.  Het zorgkantoor kan onder daarbij te stellen voorwaarden in het voordeel van de verzekerde afwijken van het eerste lid indien de verzekerde naar het oordeel van het zorgkantoor aanspraak heeft op meer zorg als bedoeld in artikel 2.2 van deze regeling of op een verhoging als bedoeld in artikel 5.3, tweede en vijfde lid.   
3.  Indien een subsidieperiode met ingang van een andere dag dan 1 januari van een kalenderjaar aanvangt of op een andere dag dan 31 december eindigt, wordt het maximum persoonsgebonden budget vermenigvuldigd met een breuk waarvan de teller bestaat uit het aantal dagen van de subsidieperiode in het desbetreffende kalenderjaar en de noemer uit het aantal dagen in dat kalenderjaar.  

### Artikel  5.15  

1.  Het zorgkantoor hoogt het persoonsgebonden budget op tot een garantiebedrag ter hoogte van 100,74% van het persoonsgebonden budget dat was verleend voor de subsidieperiode die eindigde op 31 december 2014, indien de verzekerde volgens het indicatiebesluit was aangewezen op verblijf zoals dat gold onder de Algemene Bijzondere Ziektekosten, en 

a. het persoonsgebonden budget bij de eerste verlening op basis van een indicatiebesluit waaruit bleek dat de verzekerde was aangewezen op een zorgzwaartepakket, op grond van een beleidsregel van het College zorgverzekeringen of op grond van artikel 2.6.15 van de Regeling subsidies AWBZ, zoals dat artikel luidde voor 1 januari 2013, was opgehoogd tot een garantiebedrag of  

b. aan de verzekerde in 2012 een persoonsgebonden budget is verleend op basis van een indicatiebesluit krachtens de Algemene Bijzondere Ziektekosten waaruit bleek dat de verzekerde aangewezen was op verblijf en de verzekerde vanaf 30 december 2012 ononderbroken woonachtig was in een kleinschalig wooninitiatief.     
2.  Een verzekerde die inwoont bij een ouder, pleegouder of pleegoudervoogd, als bedoeld in artikel 1.1 van de Jeugdwet, wordt niet aangemerkt als bewoner van een kleinschalig wooninitiatief.   
3.  Het zorgkantoor hoogt het persoonsgebonden budget op tot een garantiebedrag ter hoogte van 90,67% van het persoonsgebonden budget dat was verleend voor de subsidieperiode die eindigde op 31 december 2014, indien: 

a. dat persoonsgebonden budget was verleend op grond van een indicatiebesluit op basis van de Algemene Bijzondere Ziektekosten waaruit bleek dat de verzekerde aangewezen was op verblijf;  

b. de verzekerde volgens het geldende indicatiebesluit is aangewezen op verblijf, en  

c. het eerste lid niet op de verzekerde van toepassing is.     
4.  Indien de aanvraag betrekking heeft op minder of andere vormen van zorg, dan het persoonsgebonden budget dat in 2014 is verleend, wordt een garantiebedrag als bedoeld in het eerste of derde lid verminderd met het verschil tussen de budgetten waartoe die vormen van zorg leiden.   
5.  Indien de aanvraag voor een persoonsgebonden budget is gebaseerd op een ander indicatiebesluit dan de verlening van het persoonsgebonden budget in 2014 en de verzekerde volgens het indicatiebesluit is aangewezen op een zorgprofiel dat leidt tot een lager persoonsgebonden budget dan in 2014 is verleend, wordt een garantiebedrag als bedoeld in het eerste of derde lid verminderd met het verschil tussen de persoonsgebonden budgetten waartoe die zorgprofielen leiden.   
6.  Het eerste lid, onder a, is alleen van toepassing indien aan de verzekerde, vanaf de eerste verlening van een persoonsgebonden budget op basis van een indicatiebesluit waaruit bleek dat hij was aangewezen op een zorgzwaartepakket, in ieder opvolgende subsidieperiode een persoonsgebonden budget is verleend, al dan niet na een onderbreking als bedoeld in het zevende lid, onder a of b.   
7.  Het eerste lid, onder b, en derde lid zijn alleen van toepassing indien de subsidieperiode waarvoor een persoonsgebonden budget wordt aangevraagd: 

a. met een onderbreking van niet meer dan zeven kalenderdagen, aansluit op een eerdere subsidieperiode, of  

b. aansluit op een periode waarin de verzekerde verbleef in een instelling als bedoeld in de wet, de Algemene Wet Bijzondere Ziektekosten of de Zorgverzekeringswet en dit verblijf aansloot op een eerdere subsidieperiode.    

### Artikel  5.15a  

1.  In geval de verzekerde geïndiceerd is voor het zorgprofiel LG Wonen met begeleiding en intensieve verzorging, LG Wonen met zeer intensieve begeleiding en zeer intensieve verzorging, dan wel voor het zorgzwaartepakket ZZP LG 5 of ZZP LG 7, hoogt het zorgkantoor op aanvraag van de verzekerde zijn persoonsgebonden budget op tot ten hoogste € 219.000 indien de verzekerde: 

a. vanuit een medische noodzaak is aangewezen op permanent toezicht of 24 uur per dag zorg in de nabijheid om de veiligheid van verzekerde in levensbedreigende situaties te waarborgen,  

b. 18 jaar of ouder is,  

c. geen cognitieve beperkingen heeft, en  

d. op eigen kracht, zonder hulp van een vertegenwoordiger, de taken als omschreven in artikel 3.3.3, vierde lid, onderdeel b en c, van de wet kan uitvoeren.     
2.  De aanvraag van verzekerde bij het zorgkantoor gaat vergezeld van een oordeel van een behandelend arts over de medische noodzaak als beschreven in het eerste lid, onderdeel a, en wordt slechts ingewilligd nadat het zorgkantoor de verzekerde in persoon heeft gezien en mede op grond daarvan tot de overtuiging is gekomen dat de verzekerde voldoet aan de voorwaarden, bedoeld in het eerste lid.   
3.  Het persoonsgebonden budget van de verzekerde, bedoeld in het eerste lid, kan in afwijking van het eerste lid, tot ten hoogste € 146.000 worden opgehoogd indien verzekerde samenleeft met een echtgenoot.  

### §  5  

####Het gebruik van het persoonsgebonden budget

### Artikel  5.16  

1.  De zorgovereenkomst bevat ten minste de onderdelen die zijn vereist volgens de daartoe door de Sociale verzekeringsbank vastgestelde modelovereenkomsten.   
2.  Door het zorgkantoor kan de goedkeuring slechts worden gegeven, indien: 

a. de overeenkomst ten minste de volgende elementen bevat: 

1°. de wijze waarop de zorgverlener voorziet in de behoefte aan zorg van de verzekerde;  

2°. het beding dat declaraties voor verleende zorg niet worden betaald indien zij niet binnen zes weken na de maand waarin de zorg is verleend bij de verzekerde zijn ingediend,  

3°. de verplichting dat een declaratie van een zorgverlener een overzicht bevat van de dagen waarop is gewerkt, het uurtarief, het aantal te betalen uren, het burgerservicenummer en de naam van de zorgverlener, en door de zorgverlener wordt ondertekend,  

4°. de verplichting dat een declaratie van een zorgverlenende instantie het nummer bevat waarmee die instantie staat ingeschreven bij de Kamer van Koophandel, een overzicht van de dagen waarop is gewerkt, het tarief, het aantal te betalen uren, dagdelen of etmalen, en de naam en het adres van de zorgverlenende instantie, en dat het namens de zorgverlenende instantie wordt ondertekend, en    

b. uit de omschrijving van de wijze waarop de zorgverlener voorziet in de behoefte aan zorg van de verzekerde, blijkt dat de overeenkomst strekt tot de inkoop van persoonlijke verzorging, verpleging, begeleiding, huishoudelijke hulp en vervoer naar een plaats waar de verzekerde gedurende een dagdeel begeleiding of behandeling ontvangt, of tot inkoop van logeeropvang of kortdurend verblijf.    

### Artikel  5.17  

1.  Het persoonsgebonden budget mag uitsluitend worden gebruikt voor: 

a. het door de Sociale verzekeringsbank doen betalen van zorg als bedoeld in artikel 3.3.3 van de wet, of  

b. het betalen van bemiddelingskosten onder de in artikel 5.18, eerste lid, onderdeel f, opgenomen voorwaarden, of  

c. een bedrag van niet meer dan € 4.030 aan de zorginfrastructuur van een kleinschalig wooninitiatief.    
2.  In afwijking van het eerste lid, onderdeel a, mag het persoonsgebonden budget slechts besteed worden aan kosten van vervoer naar een plaats waar de verzekerde gedurende een dagdeel begeleiding of behandeling ontvangt indien een persoonsgebonden budget verleend is voor begeleiding groep inclusief vervoer of indien de verzekerde blijkens het indicatiebesluit is aangewezen op een zorgzwaartepakket VV.   
3.  De verzekerde hoeft geen verantwoording af te leggen over de besteding van maximaal 1,5% van het voor dat jaar verleende persoonsgebonden budget met een minimum van € 250 en een maximum van € 1.250.   
4.  Indien een subsidieperiode met ingang van een andere dag dan 1 januari van een kalenderjaar aanvangt of op een andere dag dan 31 december eindigt, worden de bedragen, genoemd in het derde lid, voor dat kalenderjaar vermenigvuldigd met een breuk waarvan de teller bestaat uit het aantal dagen van de subsidieperiode in het desbetreffende kalenderjaar en de noemer uit het aantal dagen in dat kalenderjaar.  

### §  6  

####Regels over verlenen en vaststellen van een persoonsgebonden budget

### Artikel  5.18  

1.  Bij de verlening van het persoonsgebonden budget worden de verzekerde in ieder geval de volgende verplichtingen opgelegd: 

a. de verzekerde gebruikt het persoonsgebonden budget uitsluitend voor het doen betalen door de Sociale verzekeringsbank van zorg als bedoeld in artikel 5.17, eerste lid;  

b. de zorg die de verzekerde inkoopt, is kwalitatief verantwoord;  

c. de verzekerde past een zorgovereenkomst en zorgbeschrijving onverwijld aan indien van enige verandering in de daarin opgenomen feiten sprake is;  

d. de verzekerde draagt er zorg voor dat een zorgverlener op wie het Arbeidstijdenbesluit niet van toepassing is niet meer dan veertig uur in één week voor hem werkzaamheden verricht;  

e. de verzekerde laat de betalingen aan de zorgverlener uitsluitend verrichten door de Sociale verzekeringsbank;  

f. de verzekerde laat door de Sociale verzekeringsbank uitsluitend bemiddelingkosten uitbetalen indien aan de verzekerde een persoonsgebonden budget is verleend voor een AWBZ-subsidieperiode die eindigde op 31 december 2011 en de organisatie waaraan de verzekerde bemiddelingskosten betaalt beschikt over een door het Keurmerkinstituut vastgesteld keurmerk voor bemiddelingsbureaus;  

g. de verzekerde die met het persoonsgebonden budget bij naasten wil inkopen dat niet besteed aan een huisgenoot, partner of ouder die feitelijk gebruikelijke zorg op zich dient te nemen, maar daartoe niet in staat is wegens overbelasting of dreigende overbelasting;  

h. de verzekerde besteedt het persoonsgebonden budget niet aan logeeropvang buiten de Europese Unie.  

i. de verzekerde deelt het zorgkantoor op diens verzoek of onverwijld uit eigen beweging alle feiten en omstandigheden mee waarvan hem redelijkerwijs duidelijk moet zijn dat zij van invloed kunnen zijn op de verstrekking van het persoonsgebonden budget.    

### Artikel  5.19  

De verleningsbeschikking van het zorgkantoor aan de verzekerde bevat ten minste de volgende gegevens: 

a. de subsidieperiode;  

b. het verleende persoonsgebonden budget en de wijze waarop dit budget is berekend;  

c. de verplichtingen van de verzekerde;  

d. De maximale hoogte van het bedrag waarover een budgethouder zich niet hoeft te verantwoorden, en de wijze waarop dat bedrag is berekend.   

### Artikel  5.20  

1.  Het zorgkantoor wijzigt de verleningsbeschikking of trekt deze in: 

a. met ingang van de dag gelegen na de dag waarop de verzekerde overlijdt;  

b. met ingang van de dag waarop de verzekerde langer dan twee maanden verblijft in een instelling als bedoeld in de wet of de Zorgverzekeringswet;  

c. met ingang van de dag vanaf welke de verzekerde schriftelijk heeft aangegeven geen prijs meer te stellen op het persoonsgebonden budget;  

d. met ingang van de dag waarop het zorgkantoor, op advies van een instelling voor maatschappelijk werk of de Raad voor de kinderbescherming, van oordeel is dat een ten behoeve van een minderjarige verzekerde aangevraagd persoonsgebonden budget in zodanige mate niet voor de inkoop van zorg ten behoeve van die verzekerde zal worden gebruikt, dat dit mishandeling, verwaarlozing of ernstige schade voor de opvoeding of ontwikkeling van die verzekerde tot gevolg zal hebben;  

e. met ingang van de dag waarop het indicatiebesluit ten nadele van de verzekerde wordt herzien als gevolg van bezwaar en beroep.     
2.  De verleningsbeschikking kan worden ingetrokken of gewijzigd met ingang van de dag waarop de verzekerde, of de derde die aan verzekerde gewaarborgde hulp biedt, de opgelegde verplichtingen niet nakomt of niet langer voldoet aan de voorwaarden of verleningsgronden van het persoonsgebonden budget of aan de eisen voor gewaarborgde hulp.  

### Artikel  5.21  

1.  Na afloop van iedere subsidieperiode wordt de subsidie voor de desbetreffende subsidieperiode vastgesteld.   
2.  Het zorgkantoor stelt het persoonsgebonden budget binnen zes weken na afloop van de subsidieperiode vast.   
3.  Het persoonsgebonden budget wordt vastgesteld op 1,5% van het voor het kalenderjaar verleende persoonsgebonden budget met een minimum van € 250 en een maximum van € 1.250, vermeerderd met de som van de bedragen die de Sociale verzekeringsbank met toestemming van de verzekerde voor tijdens de subsidieperiode verleende zorg heeft uitbetaald.  
4.  Indien de verzekerde geen betalingen heeft laten doen dan wordt de subsidie, in afwijking van het derde lid, vastgesteld op nihil.   
5.  Indien een subsidieperiode met ingang van een andere dag dan 1 januari van een kalenderjaar aanvangt of op een andere dag dan 31 december eindigt, worden de bedragen, genoemd in het derde lid, voor dat kalenderjaar vermenigvuldigd met een breuk waarvan de teller bestaat uit het aantal dagen van de subsidieperiode in het desbetreffende kalenderjaar en de noemer uit het aantal dagen in dat kalenderjaar.  

### §  7  

####Betaling uit het persoonsgebonden budget

### Artikel  5.22  

1.  De uit het persoonsgebonden budget te vergoeden kosten van een zorgaanbieder zijn ten hoogste: € 63 per uur of € 58 per dagdeel of een door de zorgautoriteit op grond van de Wet marktordening gezondheidszorg voor de desbetreffende zorg vastgesteld hoger tarief.   
2.  In afwijking van het eerste lid wordt een tarief van ten hoogste € 20 per uur, of € 20 per dagdeel gehanteerd tenzij het een budgethouder betreft die onmiddellijk voor intrekking van de Algemene Wet Bijzondere Ziektekosten een persoonsgebonden budget beschikte of de verzekerde aan wie met ingang van 1 januari 2014 een persoonsgebonden budget is verleend en kan aantonen dat de zorg is verleend door: 

a. een onderneming als bedoeld in artikel 5, onderdelen a, c, d of e, van de Handelsregisterwet 2007 waarvan de activiteiten blijkens de inschrijving in het handelsregister, bedoeld in artikel 2 van die wet, geheel of gedeeltelijk bestaan uit het verlenen van zorg als bedoeld in artikel 3.3.3 van de wet;  

b. een onderneming als bedoeld in artikel 5, onderdeel b, van de Handelsregisterwet 2007 waarvan de activiteiten blijkens de inschrijving in het handelsregister, bedoeld in artikel 2 van die wet, geheel of gedeeltelijk bestaan uit het verlenen van zorg als bedoeld in artikel 1.1.1, onderdeel j of k, en die toebehoort aan een zelfstandige zonder personeel waaraan een geldige beschikking als bedoeld in artikel 3.156 van de Wet inkomstenbelasting 2001 is afgegeven;  

c. een persoon die is ingeschreven in het register, bedoeld in artikel 3 van Wet de op de beroepen in de individuele gezondheidszorg, voor het uitoefenen van een beroep voor het verlenen van zorg als bedoeld in artikel 1.1.1, onderdeel j of k.     
3.  Het tweede lid, onderdeel b, subonderdeel 2° en 3°, is niet van toepassing indien de zorgverlener een bloed- of aanverwante in de eerste of tweede graad is van de verzekerde.   
4.  het aantal door de zorgverlener voor de verzekerde gewerkte en betaalde uren mag niet afwijken van het Arbeidstijdenbesluit dan wel artikel 5.11, eerste lid, onderdeel d.   
5.  het bedrag dat aan bemiddelingskosten, zoals bedoeld in eerste lid, onderdeel f, betaald mag worden bedraagt maximaal € 250 per jaar indien het verleende persoonsgebonden budget op jaarbasis € 25.000 of minder bedraagt en € 500 per jaar indien het verleende persoonsgebonden budget op jaarbasis meer dan € 25.000 bedraagt.  

### Artikel  5.23  

1.  De Sociale verzekeringsbank verricht betalingen uit het persoonsgebonden budget, voor werkzaamheden die voortvloeien uit een arbeidsovereenkomst of overeenkomst van opdracht, indien een declaratie van de persoon met wie deze overeenkomst is aangegaan, de naam en het adres van deze persoon, het tarief, een verantwoording van de overeengekomen resultaten dan wel een overzicht van het aantal te betalen uren en dagdelen of etmalen, bevat.   
2.  De Sociale verzekeringsbank kan beslissen tot beëindiging van de betalingen of weigering van een betaling uit het persoonsgebonden budget: 

a. bij het intrekken of herzien van een besluit tot verlenen van een persoonsgebonden budget;  

b. wegens strijd met het recht dat van toepassing is op de zorgovereenkomst,  

c. indien de declaratie niet binnen zes weken na de door de derde geleverde prestatie is ingediend;  

d. indien een ingediende declaratie niet voldoet aan de voorwaarden van de zorgovereenkomst of de beschikking tot verlening van het persoonsgebonden budget.     
3.  De Sociale verzekeringsbank verricht betalingen uit het persoonsgebonden budget zonder dat dit bij beschikking wordt vastgesteld, binnen 30 dagen na ontvangst van de declaratie door de Sociale verzekeringsbank, tenzij een betaling geheel of gedeeltelijk wordt geweigerd. Betalingen die in het belang van de uitvoerbaarheid, bedoeld in het tweede lid, onderdeel e, zijn geweigerd kunnen binnen zeven weken worden verricht indien de betaling mogelijk is.   
4.  De Sociale verzekeringsbank verricht betalingen ter verkrijging door de cliënt van gelden die door of vanwege de verzekerde zelf zijn gestort bij de Sociale verzekeringsbank.   
5.  De Sociale verzekeringsbank ondersteunt de verzekerde bij zijn werkgeverstaken, waaronder ten aanzien van arbeidsomstandighedenregelgeving, zaakschade en aansprakelijkheid.  

### §  8  

####Overige bepalingen omtrent het persoonsgebonden budget

### Artikel  5.24  

De aanvaardbaarheidspercentages, bedoeld in artikel 3.7.2, derde lid, van het Besluit, zijn de in bijlage D bij deze regeling opgenomen aanvaardbaarheidspercentages. 

### Hoofdstuk  6  

####Organisatie en verantwoording van de langdurige zorg

### Artikel  6.1  

Tot de regio's, genoemd in artikel 4.2.1, eerste lid, van het Besluit, behoren de in bijlage B genoemde gemeenten. 

### Hoofdstuk  7  

####Informatiebepalingen

### Artikel  7.1  

Als persoonsgegevens, waaronder persoonsgegevens betreffende de gezondheid als bedoeld in de Wet bescherming persoonsgegevens, die voor Wlz-uitvoerders noodzakelijk zijn voor de uitvoering van de wet, worden in ieder geval aangemerkt: 

a. naam, adres, postcode en woonplaats;  

b. inschrijving- of verzekerdennummer, burgerservicenummer, geslacht en geboortedatum;  

c. een afgegeven indicatiebesluit;  

d. het zorgprofiel, waarop iemand krachtens indicatiebesluit is aangewezen;  

e. de prestatiebeschrijving van de aan de verzekerde te leveren of geleverde prestatie;  

f. wanneer de prestatie is aangevangen, gewijzigd en is beëindigd;  

g. het voor de geleverde prestatie in rekening gebrachte tarief;  

h. de gegevens die op grond van een declaratieregeling, bedoeld in artikel 38, derde lid, onder b, van de Wet marktordening gezondheidszorg, moeten worden verstrekt;  

i. de gegevens die noodzakelijk zijn om vast te stellen of de prestatie behoort tot het op grond van de wet verzekerde pakket;  

j. het bank- of gironummer, en  

k. overige gegevens die noodzakelijk zijn voor het verrichten van een materiële controle als bedoeld in artikel 7.2, dan wel voor het verrichten van fraudeonderzoek als bedoeld in artikel 7.10.   

### Artikel  7.2  

De controle, bedoeld in artikel 9.1.2, eerste lid, onder i, van de wet houdt in: 

a. materiële controle: een onderzoek waarbij de Wlz-uitvoerder nagaat of de door de zorgaanbieder in rekening gebrachte prestatie is geleverd en die geleverde prestatie het meest was aangewezen gezien de gezondheidstoestand van de verzekerde;  

b. formele controle: een onderzoek waarbij de Wlz-uitvoerder nagaat of het tarief dat door een zorgaanbieder voor een prestatie in rekening is gebracht: 

1°. een prestatie betreft, welke is geleverd aan een bij die Wlz-uitvoerder verzekerde persoon;  

2°. een prestatie betreft, welke behoort tot het verzekerde pakket van die persoon,  

3°. een prestatie betreft, tot levering waarvan de zorgaanbieder bevoegd is, en  

4°. het tarief betreft, dat voor die prestatie krachtens de Wet marktordening gezondheidszorg is vastgesteld of een tarief is dat, met inachtneming van het bepaalde bij of krachtens die wet, voor die prestatie met de zorgaanbieder is overeengekomen, en    

c. detailcontrole: onderzoek door de Wlz-uitvoerder naar bij de zorgaanbieder berustende persoonsgegevens met betrekking tot eigen verzekerden ten behoeve van materiële controle als bedoeld in artikel 7.3 of fraudeonderzoek als bedoeld in artikel 7.10.   

### Artikel  7.3  

1.  De Wlz-uitvoerder verricht materiële controle op de wijze zoals bepaald in de artikelen 7.4 tot en met 7.9.   
2.  De zorgaanbieder is verplicht zijn medewerking te verlenen aan de overeenkomstig het eerste lid uitgevoerde materiële controle.  

### Artikel  7.4  

1.  De Wlz-uitvoerder stelt voorafgaand aan de uitvoering van materiële controle het doel ervan vast door te bepalen wanneer voldoende zekerheid is verkregen dat de door de zorgaanbieder in rekening gebrachte prestatie is geleverd of die geleverde prestatie het meest was aangewezen gezien de gezondheidstoestand van de verzekerde.   
2.  Bij de vaststelling van het doel als bedoeld in het eerste lid, neemt de Wlz-uitvoerder voor het uitvoeren van controles mede de op grond van de artikelen 31 en 36 van de Wet marktordening gezondheidszorg door de zorgautoriteit gestelde regels in acht.  

### Artikel  7.5  

1.  De Wlz-uitvoerder mag verzekerden met gebruikmaking van persoonsgegevens waarover hij in verband met de uitvoering van de wet reeds beschikt enquêteformulieren zenden om: 

1°. na te gaan of de in rekening gebrachte zorg daadwerkelijk is verleend, en  

2°. onderzoek te doen naar de door die verzekerden ervaren kwaliteit van de verzekerde zorg die een zorgaanbieder verleent of heeft verleend.     
2.  Bij de verzending van enquêteformulieren als bedoeld in het eerste lid informeert de Wlz-uitvoerder de verzekerde erover dat hij niet verplicht is tot beantwoording van de gestelde vragen en dat onthouden van medewerking op geen enkele wijze tot zijn nadeel zal strekken.   
3.  De Wlz-uitvoerder draagt er zorg voor dat terug ontvangen enquêteformulieren als bedoeld in het eerste lid, onderdeel 2°, niet herleidbaar zijn tot personen en dat niet herleidbaar is welke verzekerden geen formulier hebben teruggestuurd.  

### Artikel  7.6  

1.  De Wlz-uitvoerder voert een algemene risicoanalyse uit op basis van gegevens waarover deze in verband met de uitvoering van de wet beschikt.   
2.  De Wlz-uitvoerder stelt op basis van de in het eerste lid uitgevoerde algemene risicoanalyse een algemeen controleplan vast, waarin de objecten van materiële controle en de in te zetten controle-instrumenten zijn opgenomen.   
3.  Het naar aanleiding van de algemene risicoanalyse opgestelde algemene controleplan voorziet niet in de inzet van het controle-instrument detailcontrole.   
4.  Indien uit het uitgevoerde algemene controleplan blijkt dat het controledoel, bedoeld in artikel 7.4, eerste lid, is bereikt, kan alleen detailcontrole worden uitgevoerd als er van een ander dan de Wlz-uitvoerder afkomstige of uit de uitgevoerde controle voortvloeiende aanwijzingen zijn waaruit blijkt dat er sprake is van onvoldoende zekerheid.  

### Artikel  7.7  

De Wlz-uitvoerder maakt informatie openbaar over het ingevolge artikel 7.4 vastgestelde controledoel en het ingevolge artikel 7.6 vastgestelde algemene controleplan op een zodanige wijze dat die informatie voor verzekerden en zorgaanbieders gemakkelijk verkrijgbaar is. 

### Artikel  7.8  

1.  De Wlz-uitvoerder voert geen detailcontrole uit, dan nadat is voldaan aan de volgende voorwaarden: 

a. de Wlz-uitvoerder heeft een specifieke risicoanalyse verricht op de bevindingen uit het uitgevoerde algemene controleplan bedoeld in artikel 7.5, tweede lid;  

b. de Wlz-uitvoerder heeft naar aanleiding van de specifieke risicoanalyse een specifiek controleplan en specifiek controledoel opgesteld, waarin de objecten van materiële controle en de methoden van detailcontrole zijn opgenomen;  

c. het overeenkomstig onderdeel b vastgestelde specifieke doel van de materiële controle kan zonder detailcontrole niet worden bereikt;  

d. uit het specifieke controleplan blijkt dat de detailcontrole niet verder gaat dan gelet op het met het onderzoeksdoel en de omstandigheden van het te onderzoeken geval noodzakelijk is;  

e. de Wlz-uitvoerder heeft de zorgaanbieder voorafgaand aan de uitvoering van de detailcontrole toereikende, desgevraagd schriftelijke, informatie verstrekt waarin wordt gemotiveerd hoe is voldaan aan de in dit lid genoemde voorwaarden.     
2.  Indien bij de uitvoering van detailcontrole persoonsgegevens van verzekerden worden verwerkt, geschiedt dit onder verantwoordelijkheid van een medisch adviseur in opdracht van de Wlz-uitvoerder en is deze op voorafgaand verzoek van de zorgaanbieder aanwezig bij dit deel van de controle.   
3.  De Wlz-uitvoerder informeert de zorgaanbieder over de zakelijke inhoud van de voorgenomen uitkomsten van de detailcontrole en stelt de zorgaanbieder in de gelegenheid daarop binnen een redelijke termijn te reageren.   
4.  De Wlz-uitvoerder betrekt de reactie van de zorgaanbieder bij de vaststelling van de definitieve uitkomsten van de detailcontrole en bericht deze uitkomsten aan de zorgaanbieder.  

### Artikel  7.9  

De Wlz-uitvoerder legt de specifieke risicoanalyse en de uitvoering van detailcontroles in zijn administratie vast om toetsing door en verantwoording aan toezichthouders mogelijk te maken. 

### Artikel  7.10  

1.  Het fraudeonderzoek, bedoeld in artikel 9.1.2, eerste lid, onder j, van de wet houdt een onderzoek in waarbij de Wlz-uitvoerder nagaat of de verzekerde of de zorgaanbieder valsheid in geschrifte, bedrog, benadeling van rechthebbenden of verduistering pleegt of tracht te plegen bij de uitvoering door betrokken personen en organisaties van de verzekering op grond van de wet, met het doel een prestatie, vergoeding, betaling of ander voordeel te krijgen waarop de verzekerde dan wel de zorgaanbieder geen recht heeft of recht kan hebben.   
2.  Bij fraudeonderzoek zijn de voorwaarden bedoeld in artikel 7.8, eerste lid, onderdelen b en d, van overeenkomstige toepassing, en is de in onderdeel e bedoelde voorwaarde van overeenkomstige toepassing voor zover het onderzoeksbelang of het belang van de bescherming van de persoonlijke levenssfeer van de betrokken verzekerde zich daar niet tegen verzet.   
3.  In afwijking van het eerste lid kan de Wlz-uitvoerder met betrekking tot een individuele verzekerde detailcontrole uitvoeren zonder dat de in dat lid genoemde voorwaarden van toepassing zijn, indien deze verzekerde ten behoeve van het fraudeonderzoek schriftelijk toestemming heeft gegeven voor verstrekking van persoonsgegevens betreffende diens gezondheid aan de Wlz-uitvoerder.   
4.  De zorgaanbieder is verplicht zijn medewerking te verlenen aan overeenkomstig het tweede lid uitgevoerd fraudeonderzoek.  

### Artikel  7.11  

De Wlz-uitvoerder verwerkt de persoonsgegevens, bedoeld in artikel 6.1.1 van de wet slechts verder voor de uitvoering van de wet en voor zover dit noodzakelijk is voor de doelen als omschreven in artikel 9.1.2, eerste en derde lid, en 9.1.3, tweede lid, van de wet. 

### Hoofdstuk  8  

####Financiële bepalingen

### Artikel  8.1  

1.  Het bedrag, bedoeld in artikel 49e, eerste lid, van de Wet marktordening gezondheidsheidszorg bedraagt voor het jaar 2015: € 17.785 miljoen.   
2.  Van het bedrag, bedoeld in het eerste lid, is € 16.505 miljoen bestemd voor zorg in natura en € 1.280 miljoen bestemd voor persoonsgebonden budgetten.  

### Artikel  8.2  

De bedragen die in 2015 beschikbaar zijn voor de verstrekking van persoonsgebonden budgetten zijn voor de hiernavolgende regio's achter die regio's opgenomen: 

– Groningen: € 69.311.239  

– Friesland: € 83.684.474  

– Drenthe: € 58.407.506  

– Zwolle: € 49.254.500  

– Twente: € 59.657.527  

– Apeldoorn, Zutphen, en omstreken: € 28.585.637  

– Arnhem: € 87.772.629  

– Nijmegen: € 40.203.850  

– Utrecht: € 79.207.401  

– Flevoland: € 17.006.338  

– ’t Gooi: € 32.214.275  

– Noord-Holland Noord: € 39.274.102  

– Kennemerland: € 24.800.894  

– Zaanstreek/Waterland: € 17.037.675  

– Amsterdam: € 38.326.056  

– Amstelland en de Meerlanden: € 9.649.988  

– Zuid-Holland Noord: € 26.090.967  

– Haaglanden: € 48.896.352  

– Delft Westland Oostland: € 16.309.234  

– Midden-Holland: € 16.531.981  

– Rotterdam: € 37.468.392  

– Nieuwe Waterweg Noord: € 10.890.145  

– Zuid-Hollandse Eilanden: € 30.824.465  

– Waardenland: € 26.602.121  

– Zeeland: € 26.819.230  

– West-Brabant: € 53.223.667  

– Midden-Brabant: € 44.097.152  

– Noordoost Brabant: € 51.765.053  

– Zuidoost Brabant: € 55.069.693  

– Noord- en Midden-Limburg: € 39.086.566  

– Zuid-Limburg: € 51.430.868  

– Midden IJssel: € 10.500.022.   

### Hoofdstuk  9  

####Tijdelijk en overgangsrecht, burgerlijk recht

### Artikel  9.1  

1.  Echtgenoten van verzekerden die op de dag voorafgaande aan de inwerkingtreding van de wet met toepassing van artikel 9, derde lid, van het Besluit zorgaanspraken AWBZ in een instelling verbleven, behouden dat recht na inwerkingtreding van de wet.   
2.  Artikel 3.1.2, eerste lid, tweede volzin, is van overeenkomstige toepassing.  

### Artikel  9.2  

Artikel 11.1.1, vierde lid, van de wet geldt slechts voor verzekerden die op de dag voorafgaande aan de intrekking van de Algemene Wet Bijzondere Ziektekosten op grond van een indicatiebesluit waren aangewezen op een zorgzwaartepakket als bedoeld in het derde lid van dat artikel. 

### Artikel  9.3  

1.  Verzekerden als bedoeld in artikel 11.1.1, zesde lid, van de wet die voor 1 januari 2015 hebben laten en voor zorg als bedoeld in de wet in aanmerking te willen komen en die deze zorg in natura wensen te ontvangen, hebben gedurende het jaar 2015 recht op de zorg die zij op de dag voorafgaande aan de inwerkingtreding van de wet in natura ontvingen.   
2.  Indien verzekerden als bedoeld in het eerste lid of in artikel 11.1.2, zevende lid, van de wet vanaf 1 januari voor al hun zorg of een deel van hun zorg voor andere leveringsvormen kiezen dan de leveringsvormen die zij op de dag voorafgaande aan de inwerkingtreding van de wet ontvingen, dan wel een andere verhouding tussen leveringsvormen wensen, spannen de Wlz-uitvoerder of het zorgkantoor zich ervoor in dat de hoeveelheid zorg die betrokkenen in 2015 in natura ontvangen of zelf kunnen inkopen, gelijk is aan de hoeveelheid zorg waarop zij op de dag voorafgaande aan de inwerkingtreding van de wet aanspraak hadden.   
3.  Het eerste lid geldt niet indien de gezondheidssituatie van de verzekerde dan wel toepasselijkheid van artikel 3.2.4, aanhef en onderdeel a, van de wet noodzaakt tot een gedurende het jaar 2015 ingaande herindicatie.  

### Artikel  9.3a  

1.  Verzekerden die onmiddellijk voorafgaande aan de intrekking van de Algemene Wet Bijzondere Ziektekosten krachtens een indicatiebesluit als bedoeld in het Zorgindicatiebesluit aanspraak hadden op ADL-assistentie als bedoeld in het Besluit zorgaanspraken AWBZ en op 

a. een totaal aantal van ten minste 25 uren per week individuele begeleiding, persoonlijke verzorging of verpleging, of  

b. verpleging in verband met een behoefte aan thuisbeademing, behouden desgewenst tot 1 januari 2017 hun recht op de in onderdeel a of b bedoelde zorg als zouden zij verzekerden als bedoeld in artikel 11.1.1, zesde lid, van de wet zijn.     
2.  Het eerste lid geldt slechts voor verzekerden aan wie vanaf 1 januari 2015 ADL-assistentie wordt verleend als bedoeld in de Subsidieregeling ADL-assistentie.   
3.  De berekening het van het aantal uren, bedoeld in het eerste lid, onderdeel a, geschiedt op de in bijlage E geregelde wijze.   
4.  Het eerste lid geldt slechts voor verzekerden die zich voor 1 januari 2015 daartoe bij het CIZ hebben aangemeld.   
5.  Het recht, bedoeld in het eerste lid, vervalt zodra de verzekerde op grond van een indicatie als bedoeld in artikel 3.2.3 van de wet zorg ontvangt.  

### Artikel  9.3b  

1.  Verzekerden die onmiddellijk voorafgaande aan de intrekking van de Algemene Wet Bijzondere Ziektekosten op grond van een indicatie voor extramurale zorg een persoonsgebonden budget ontvingen of zorg in natura genoten, die voor 1 januari 2015 via de cliëntenorganisaties Ieder(in) of Per Saldo een indicatie als bedoeld in artikel 3.2.3 van de wet hebben aangevraagd en aan wie het CIZ op basis van een advies van een van deze of van beide cliëntenorganisaties deze indicatie heeft verschaft, behouden gedurende de geldigheidsduur van deze indicatie hun recht op zorg als zouden zij verzekerden als bedoeld in artikel 11.1.1, zesde lid, van de wet zijn.   
2.  Tenzij de gezondheidssituatie van de verzekerde dan wel toepasselijkheid van artikel 3.2.4, aanhef, en onderdeel a, van de wet, noodzaakt tot een gedurende 2015 ingaande herindicatie, geldt een indicatiebesluit dat volgens de in het eerste lid bedoelde procedure tot stand is gekomen tot 1 januari 2016.  

### Artikel  9.3c  

1.  Indien een verzekerde als bedoeld in artikel 11.1.1, zesde lid, van de wet of in artikel 9.3a of 9.3b tijdens de periode van zijn overgangrecht een herindicatie aanvraagt, indiceert het CIZ hem op basis van de bij en krachtens de Algemene Wet Bijzondere Ziektekosten gestelde regels zoals deze op 31 december 2014 luidden.   
2.  Het CIZ geeft een besluit tot herindicatie als bedoeld in het derde lid een geldigheidsduur die de duur van het voor de verzekerde geldende overgangsrecht niet overschrijdt.  

### Artikel  9.4  

Een verzekerde die onmiddellijk voorafgaande aan de intrekking van de Algemene Wet Bijzondere Ziektekosten voortgezet verblijf als bedoeld in artikel 13 van het Besluit zorgaanspraken AWBZ ontving zonder over een indicatie voor een zorgzwaartepakket B GGZ te beschikken, behoudt totdat de met het verblijf gepaard gaande geneeskundige zorg voor hem niet meer medisch noodzakelijk is zijn recht op dat voortgezet verblijf. 

### Artikel  9.5  

Een zorgovereenkomst die krachtens artikel 2.6.15 van de Regeling subsidies AWBZ, zoals die gold onmiddellijk voorafgaande aan de intrekking van de Algemene Wet Bijzondere Ziektekosten, door de zorgverzekeraar of door de Sociale verzekeringsbank is goedgekeurd, geldt als een goedgekeurde zorgovereenkomst op grond van artikel 3.6.4, derde lid, van het Besluit. 

### Artikel  9.6  

1.  De verzekerde die met ingang van 1 januari 2015 recht krijgt op verblijf in een instelling waar de verzekerde met verblijf gepaard gaande behandeling als bedoeld in artikel 3.1.1, eerste lid, onderdeel d, van de wet had en die onmiddellijk voorafgaand aan de intrekking van de Algemene Wet Bijzondere Ziektekosten krachtens de Wet maatschappelijke ondersteuning het individueel gebruik van een mobiliteitshulpmiddel had, behoudt het gebruik van dat hulpmiddel totdat krachtens artikel 2.3 van deze regeling een mobiliteitshulpmiddel kan worden verstrekt.   
2.  De verzekerde die met ingang van 1 januari 2016 recht krijgt op zorg krachtens de wet en onmiddellijk daaraan voorafgaand krachtens de  Wet maatschappelijke ondersteuning 2015 het individueel gebruik van een mobiliteitshulpmiddel had, behoudt dit hulpmiddel totdat het op grond van de Wet langdurige zorg kan worden verstrekt.  

### Artikel  9.7  

Indien een op 31 december 2014 geldig indicatiebesluit als bedoeld in artikel 4 van het Zorgindicatiebesluit zoals dat onmiddellijk voorafgaande aan de intrekking van de Algemene Wet Bijzondere Ziektekosten luidde, voor 1 mei 2015 verloopt of is verlopen, kan de aanspraak op de geïndiceerde zorg tezamen met de daaraan verbonden verplichtingen doorlopen tot 1 mei 2015 indien het indicatiebesluit aanspraak geeft of gaf op zorg met toepassing van: 

a. de Verordening (EG) nr. 883/2004 van het Europees Parlement en de Raad van 29 april 2004 betreffende de coördinatie van sociale zekerheidsstelsels (PbEU 2004, L 166), of  

b. een Verdrag waarbij Nederland partij is.   

### Hoofdstuk  10  

####Slotbepalingen

### Artikel  10.1  

Het bedrag, bedoeld in artikel 21, derde lid, van het Besluit uitbreiding en beperking kring verzekerden volksverzekeringen 1999, bedraagt € 250.000. 

### Artikel  10.2  

Deze regeling wordt aangehaald als: Regeling langdurige zorg. 

### Artikel  10.3  

1.  Deze regeling treedt in werking op 1 januari 2015, met uitzondering van artikel 2.3, eerste lid, onderdelen b en c, welke in werking treden op 1 januari 2016.   
2.  Met ingang van 1 januari 2016 vervalt artikel 2.3, zesde lid.  

De 
Staatssecretaris van Volksgezondheid, Welzijn en Sport, 
M.J. van Rijn    

### Bijlage A 

####bij artikel 2.1  van de Regeling langdurige zorg

Zorgprofielen integraal pakket als bedoeld in artikel 3.1.1, eerste lid, van het Besluit langdurige zorg (met conversietabel ZZP’s Algemene Wet Bijzondere Ziektekosten en tevens met aanduiding van zorgprofielen waarboven meer zorg mogelijk is met *)  

| Sector Verpleging en verzorging (VV)  | ZZP AWBZ  |
|:---|:---|
| VV Beschut wonen met intensieve begeleiding en uitgebreide verzorging  | 4 VV  |
| VV Beschermd wonen met intensieve dementiezorg  | 5 VV  |
| VV Beschermd wonen met intensieve verzorging en verpleging  | 6 VV  |
| VV Beschermd wonen met zeer intensieve zorg, vanwege specifieke aandoeningen, met de nadruk op begeleiding  | 7 VV  |
| VV Beschermd wonen met zeer intensieve zorg, vanwege specifieke aandoeningen, met de nadruk op verzorging/verpleging  | 8 VV  |
| VV Herstelgerichte behandeling met verpleging en verzorging  | 9b VV  |
| VV Beschermd verblijf met intensieve palliatief-terminale zorg  | 10 VV  |
|  *Sector Verstandelijk Gehandicapt (VG)*   | --- |
| VG Wonen met begeleiding en verzorging  | 3 VG  |
| VG Wonen met begeleiding en intensieve verzorging  | 4 VG  |
| VG Wonen met intensieve begeleiding en intensieve verzorging  | 5 VG*  |
| VG Wonen met intensieve begeleiding, verzorging en gedragsregulering  | 6 VG  |
| VG (Besloten) wonen met zeer intensieve begeleiding, verzorging en gedragsregulering  | 7 VG*  |
| VG Wonen met begeleiding en volledige verzorging en verpleging  | 8 VG*  |
|  *Sector Licht Verstandelijk Gehandicapt (LVG)*   | --- |
| LVG Wonen met enige behandeling en begeleiding  | 1 LVG  |
| LVG Wonen met behandeling en begeleiding  | 2 LVG  |
| LVG Wonen met intensieve behandeling en begeleiding, kleine groep  | 3 LVG  |
| LVG Wonen met zeer intensieve behandeling en begeleiding  | 4 LVG*  |
| LVG Besloten wonen met zeer intensieve behandeling en begeleiding  | 5 LVG*  |
| LVG Behandeling in een SGLVG behandelcentrum  | 1 SGLVG*  |
|  *Sector Lichamelijk Gehandicapt (LG)*   | --- |
| LG Wonen met enige begeleiding en enige verzorging (2015)  | 1 LG  |
| LG Wonen met begeleiding en enige verzorging  | 2 LG  |
| LG Wonen met enige begeleiding en verzorging (2015)  | 3 LG  |
| LG Wonen met begeleiding en verzorging  | 4 LG  |
| LG Wonen met begeleiding en intensieve verzorging  | 5 LG*  |
| LG Wonen met intensieve begeleiding en intensieve verzorging  | 6 LG  |
| LG Wonen met zeer intensieve begeleiding en zeer intensieve verzorging  | 7 LG*  |
|  *Sector Zintuiglijk Gehandicapt, auditief en communicatief (ZGaud)*   | --- |
| ZGaud Wonen met begeleiding en enige verzorging (2015)  | 1 ZGaud  |
| ZGaud Wonen met intensieve begeleiding en verzorging  | 2 ZGaud  |
| ZGaud Wonen met intensieve begeleiding en intensieve verzorging  | 3 ZGaud*  |
| ZGaud Wonen met intensieve begeleiding en enige verzorging  | 4 ZGaud  |
|  *Sector Zintuiglijk Gehandicapt, visueel (ZGvis)*   | --- |
| ZGvis Wonen met enige begeleiding en enige verzorging (2015)  | 1 ZGvis  |
| ZGvis Wonen met begeleiding en enige verzorging  | 2 ZGvis  |
| ZGvis Wonen met intensieve begeleiding en verzorging  | 3 ZGvis  |
| ZGvis Wonen met intensieve begeleiding en intensieve verzorging  | 4 ZGvis  |
| ZGvis Wonen met zeer intensieve begeleiding en zeer intensieve verzorging  | 5 ZG vis*  |
|  *Sector GGZ, B-groep (GGZ-B)*   | --- |
| GGZ-B Voortgezet verblijf met intensieve begeleiding  | 3b GGZ  |
| GGZ-B Voortgezet verblijf met intensieve begeleiding en verzorging  | 4b GGZ  |
| GGZ-B Voortgezet verblijf met intensieve begeleiding en gedragsregulering  | 5b GGZ  |
| GGZ-B Voortgezet verblijf met intensieve begeleiding en intensieve verpleging en verzorging  | 6b GGZ  |
| GGZ-B Beveiligd voortgezet verblijf vanwege extreme gedragsproblematiek met zeer intensieve begeleiding  | 7b GGZ  |
| --- | --- |

| VV Beschut wonen met intensieve begeleiding en uitgebreide verzorging.  | Zorgprofiel  |
|:---|:---|
| De cliënten hebben intensieve begeleiding gecombineerd met uitgebreide verzorging nodig. De reden hiervoor kan verschillend zijn.  De cliënten hebben ten aanzien van hun *sociale redzaamheid* betreffende veel aspecten hulp nodig, zoals bij de communicatie, het nemen van besluiten en het uitvoeren van taken. Ze kunnen niet of nauwelijks zelfstandig deelnemen aan het maatschappelijk leven.  De cliënten hebben ten aanzien van alle *psychosociale/cognitieve functies* behoefte aan hulp, toezicht of sturing, omdat de cliënten veel beperkingen hebben met betrekking tot met name denken en geheugen, oriëntatie en concentratie.  Ten aanzien van de verschillende aspecten van *ADL* hebben de cliënten veelal toezicht en stimulatie nodig, omdat de cliënt beperkingen heeft waardoor er ondersteuning nodig is bij kleine verzorgingstaken, wassen en kleden.  De cliënten hebben ten aanzien van *mobiliteit *veelal toezicht of stimulatie nodig. Binnenshuis kan de cliënt zich beperkt zelfstandig bewegen. Betreffende het verplaatsen buitenshuis is in het algemeen hulp of overname van zorg nodig.  Cliënten kunnen een kwetsbare gezondheid hebben vanwege een chronische ziekte die voortdurende *verpleegkundige aandacht* vereist.  Bij deze cliënten kan sprake zijn van enige *gedragsproblematiek *waarbij af en toe hulp, toezicht of sturing nodig is. Bij deze cliënten kan ook *psychiatrische problematiek *voorkomen, vooral passief van aard.  De *aard van het begeleidingsdoel *heeft vaak betrekking op begeleiding bij achteruitgang, maar kan ook stabilisatie zijn.  De cliënten hebben een structurele behoefte aan zorg, op meerdere momenten per dag.  Het *beperkingenbeeld *van deze cliënten verandert langzaam tot snel.  De *dominante grondslag *voor dit cliëntprofiel is meestal een psychogeriatrische of somatische ziekte/aandoening.  |  *Gemiddelde scores beperkingen*   |
| --- |
|  *Aard van de psychiatrische problematiek*   |
| --- |
|  *Aard van het begeleidingsdoel*   |
| --- |

| VV Beschermd wonen met intensieve dementiezorg.  | Zorgprofiel  |
|:---|:---|
| De cliënten hebben vanwege ernstige dementiële problematiek behoefte aan intensieve begeleiding en intensieve verzorging. De cliënten zijn (bijna) geheel zorgafhankelijk.  De cliënten hebben ten aanzien van hun *sociale redzaamheid *op alle aspecten in ieder geval hulp en vaak overname van zorg nodig. Er is bij deze cliënten sprake van vergaand verlies van zelfregie. Er kan sprake zijn van zwerfgedrag. De cliënten hebben geen greep meer op hun eigen doen en laten.  Ze hebben ten aanzien van de verschillende *psychosociale/cognitieve functies* continu hulp, toezicht en sturing nodig, omdat de cliënten veel beperkingen hebben met betrekking tot oriëntatie, concentratie en geheugen en denken. Er is sprake van volledige desoriëntatie naar tijd, plaats en persoon.  Ten aanzien van *ADL* is betreffende alle aspecten hulp of overname van zorg nodig, waaronder eten en drinken, kleine verzorgingstaken, de persoonlijke zorg voor tanden, haren, nagels en huid, de toiletgang, het wassen en het kleden.  Ten aanzien van *mobiliteit* hebben de cliënten vaak hulp of overname van zorg nodig. Binnenshuis kan de cliënt zich zeer beperkt zelfstandig bewegen, buitenshuis kan dat helemaal niet.  Als gevolg van de kwetsbare gezondheid is *verpleegkundige aandacht* noodzakelijk (o.a. voorkomen van decubitus en infecties).  De cliënten kunnen soms *gedragsproblematiek* vertonen. Dit betreft dan met name dwangmatig gedrag, ongecontroleerd/ontremd gedrag of reactief gedrag met betrekking tot interactie.  Bij een deel van de cliënten komt *psychiatrische problematiek *voor, vooral passief van aard.  De *aard van het begeleidingsdoel *heeft meestal betrekking op begeleiding bij achteruitgang.  De cliënten hebben een structurele behoefte aan zorg, op meerdere momenten per dag.  Het *beperkingenbeeld *van deze cliënten verandert langzaam tot snel.  De *dominante grondslag *voor dit cliëntprofiel is meestal een psychogeriatrische ziekte/aandoening.  |  *Gemiddelde scores beperkingen*   |
| --- |
|  *Aard van de psychiatrische problematiek*   |
| --- |
|  *Aard van het begeleidingsdoel*   |
| --- |

| VV Beschermd wonen met intensieve verzorging en verpleging.  | Zorgprofiel  |
|:---|:---|
| De cliënten hebben vanwege ernstige somatische beperkingen op veel momenten van de dag behoefte aan begeleiding, intensieve verzorging en verpleging, in een beschermende woonomgeving.  De cliënten hebben ten aanzien van hun *sociale redzaamheid* een begeleidingsbehoefte betreffende het begrijpen wat anderen zeggen, het begrijpelijk maken naar anderen. Soms is hierbij toezicht en stimulatie nodig. Betreffende de overige aspecten van sociale redzaamheid is in het algemeen hulp bij of overname van zorg nodig, hieronder vallen initiëren en uitvoeren van eenvoudige en complexe taken. De cliënt is niet zijn zelfregie kwijt.  De cliënten hebben ten aanzien van de *psychosociale/cognitieve functies*, betreffende concentratie, motivatie en psychosociaal welbevinden, vaak of continu hulp, toezicht of sturing nodig, vanwege een combinatie van fysieke en psychische moeilijkheden (zoals snel vermoeid, minder controle over armen en benen, vertraagd denkvermogen).  De cliënten hebben ten aanzien van de verschillende aspecten van *ADL* in het algemeen overname van zorg nodig. Betreffende eten en drinken kan toezicht en stimulatie in sommige situaties voldoende zijn (de cliënt is meestal goed in staat om zelf te bepalen welke hulp nodig is en hoe hij die hulp wil krijgen).  De cliënten hebben zowel binnenshuis- als buitenshuis op het gebied van *mobiliteit* overname van zorg nodig (vaak met behulp van een rolstoel).  De cliënt heeft continu behoefte aan *verpleegkundige aandacht* (o.a. wondverzorging, pijnbestrijding).  Van *gedragsproblematiek *is bij deze cliënten in het algemeen geen sprake.  Bij deze cliënten kan ook *psychiatrische problematiek *voorkomen, vooral passief van aard (bijvoorbeeld depressiviteit).  De *aard van het begeleidingsdoel* heeft meestal betrekking op begeleiding bij achteruitgang maar kan ook gericht zijn op stabilisatie.  De cliënten hebben een structurele behoefte aan zorg, op meerdere momenten per dag.  Het *beperkingenbeeld *van deze cliënten verandert vaak snel.  De *dominante grondslag *voor dit cliëntprofiel is meestal een somatische ziekte/aandoening.  |  *Gemiddelde scores beperkingen*   |
| --- |
|  *Aard van de psychiatrische problematiek*   |
| --- |
|  *Aard van het begeleidingsdoel*   |
| --- |

| VV Beschermd wonen met zeer intensieve zorg, vanwege specifieke aandoeningen, met de nadruk op begeleiding.  | Zorgprofiel  |
|:---|:---|
| De cliënten hebben op grond van een chronische ziekte specifieke begeleiding nodig in combinatie met zeer intensieve verzorging en verpleging in een beschermende woonomgeving.  De cliënten hebben ten aanzien van hun *sociale redzaamheid* volledige begeleiding nodig, overname van taken is noodzakelijk. Met name bestaat er sterke behoefte aan het bieden van dagstructurering. Ze kunnen niet of nauwelijks zelfstandig deelnemen aan het maatschappelijk leven, communiceren, zelfstandig besluiten nemen, complexe taken initiëren en regie voeren over hun eigen leven. Deze cliënten hebben behoefte aan een vaste structuur en hulp bij het organiseren van de dag.  De cliënten hebben ten aanzien van de *psychosociale/cognitieve functies* continu hulp, toezicht of sturing en begeleiding nodig, omdat er onder andere sprake is van beperkingen op het gebied van oriëntatie, geheugen en denken, concentratie en motivatie. Daarnaast kan extra begeleiding nodig zijn om familieleden te leren omgaan met de veranderde persoon.  De cliënten hebben ten aanzien van de verschillende aspecten van *ADL *veel hulp nodig. Met name bij kleine verzorgingstaken, de persoonlijke zorg voor tanden, haren, nagels en huid en bij het wassen kan ook behoefte zijn aan overname van zorg.  De cliënten hebben ten aanzien van *mobiliteit *binnenshuis veelal hulp nodig. Ten aanzien van mobiliteit buitenshuis is overname van zorg nodig (er is altijd een begeleider nodig). *Verpleging* is nodig om de chronische ziekte in de gaten te houden en eventueel passende maatregelen te nemen.  Er is bij deze cliënten vaak sprake van *gedragsproblematiek*, waardoor in die situaties vaak of continu hulp, toezicht of sturing nodig is. De aard van de gedragsproblematiek is divers, maar reactief gedrag met betrekking tot interactie en verbaal agressief gedrag komen in veel situaties voor. Een deel van de cliënten vertoont *psychiatrische problematiek*, zowel passief als actief van aard.  De *aard van het begeleidingsdoel* heeft meestal betrekking op begeleiding bij geleidelijke achteruitgang.  De cliënten hebben een structurele behoefte aan zorg, op meerdere momenten per dag. Het *beperkingenbeeld *van deze cliënten verandert vaak langzaam.  De *dominante grondslag *voor dit cliëntprofiel is meestal een somatische ziekte/aandoening of een psychogeriatrische ziekte/aandoening.  |  *Gemiddelde scores beperkingen*   |
| --- |
|  *Aard van de psychiatrische problematiek*   |
| --- |
|  *Aard van het begeleidingsdoel*   |
| --- |

| VV Beschermd wonen met zeer intensieve zorg, vanwege specifieke aandoeningen, met de nadruk op verzorging/verpleging.  | Zorgprofiel  |
|:---|:---|
| De cliënten hebben op grond van een ernstige somatische aandoening/ziekte behoefte aan specifieke en zeer intensieve verzorging en verpleging in combinatie met begeleiding in een beschermende woonomgeving.  De cliënten hebben ten aanzien van hun *sociale redzaamheid* volledige begeleiding nodig, overname van taken is noodzakelijk. Deze begeleiding komt voort uit beperkingen die de ziekte met zich meebrengt en meestal niet uit het ontbreken van zelfregie. Met name bestaat er sterke behoefte aan het bieden van dagstructurering. Ze kunnen niet of nauwelijks zelfstandig deelnemen aan het maatschappelijk leven, complexe taken initiëren en regie voeren over hun eigen leven.  De cliënten hebben ten aanzien van de *psychosociale/cognitieve functies* overname nodig als gevolg van beperkingen op het gebied van concentratie en motivatie. Mede vanwege veranderingen in karakter en persoonlijkheid kunnen ook de partner en/of kinderen behoefte hebben aan begeleiding.  De cliënten hebben ten aanzien van alle aspecten van *ADL* ten gevolge van hun specifieke aandoeningen/ziektes minimaal hulp dan wel overname van zorg nodig.  De cliënten hebben ten aanzien van *mobiliteit, *zowel binnenshuis als buitenshuis, behoefte aan hulp of overname.  De cliënten hebben ten gevolge van de specifieke aandoeningen/ziektes continu behoefte aan veel (gespecialiseerde) *verpleegkundige aandacht* (voorkomen van decubitus, infecties, longontsteking).  Van *gedragsproblematiek *is bij deze cliënten in het algemeen geen sprake. Bij deze cliënten is meestal geen sprake van *psychiatrische problematiek.*   De *aard van het begeleidingsdoel *heeft meestal betrekking op begeleiding bij achteruitgang van de zorgsituatie.  De cliënten hebben een structurele behoefte aan zorg, op meerdere momenten per dag.  Het *beperkingenbeeld *van deze cliënten verandert vaak langzaam.  De *dominante grondslag *voor dit cliëntprofiel is meestal een somatische ziekte/aandoening.  |  *Gemiddelde scores beperkingen*   |
| --- |
|  *Aard van de psychiatrische problematiek*   |
| --- |
|  *Aard van het begeleidingsdoel*   |
| --- |

| VV Herstelgerichte behandeling met verpleging en verzorging.  | Zorgprofiel  |
|:---|:---|
| Bij cliënten heeft medisch-specialistische diagnostiek/interventie plaatsgevonden waarbij doorgaans sprake is geweest van een opname. Voorafgaand aan de interventie ontvingen (vrijwel) alle cliënten uit deze groep reeds behandeling in combinatie met verblijf. In aansluiting op de interventie is behoefte aan herstelgerichte behandeling die aanvullende integrale en multidisciplinaire aanpak vereist. De medisch-specialistische diagnostiek/interventie is afgerond. Naast de aandoening waarvoor de cliënt (aanvullende) behandeling ontvangt heeft de cliënt ook andere problemen in de zin van kwetsbaarheid en comorbiditeit (zoals problemen met de bloedsomloop, psychogeriatrische aandoeningen, het bewegingsapparaat en/of metabole stoornissen), hetgeen leidt tot instabiliteit, complicaties en verminderde leer- en trainbaarheid. Herstel tot het niveau van functioneren van vóór de acute aandoening wordt nagestreefd.  Aanvullend op de herstelgerichte behandeling kan functionele diagnostiek noodzakelijk zijn. Deze aanvullende functionele diagnostiek is vooral gericht op het beperkingenniveau van de cliënt, het onderzoeken welke behandeldoelen haalbaar zijn en het onderzoeken van behandelmogelijkheden (verbeteren van het functioneren van de verzekerde voor zover mogelijk, voorkomen van verergering van beperkingen en het zo lang mogelijk handhaven van zelfstandigheid).  De cliënten hebben ten aanzien van *sociale redzaamheid *op alle aspecten in ieder geval hulp en vaak overname van zorg nodig. Er is bij deze cliënten sprake van vergaand verlies van zelfregie. Er kan sprake zijn van zwerfgedrag. De cliënten hebben geen grip meer op hun eigen doen en laten.  Cliënten hebben ten aanzien van de verschillende *psychosociale/cognitieve functies* continu hulp, toezicht en sturing nodig, omdat de cliënten veel beperkingen hebben met betrekking tot oriëntatie, concentratie, geheugen en denken. Er is vaak sprake van desoriëntatie naar tijd, plaats en persoon.  Ten aanzien van *ADL* hebben cliënten op alle aspecten hulp of overname van zorg nodig, waaronder eten en drinken, kleine verzorgingstaken, de persoonlijke zorg voor tanden, haren, nagels en huid, de toiletgang, het wassen en kleden.  Ten aanzien van *mobiliteit* hebben de cliënten vaak hulp of overname van zorg nodig. Gedurende de verblijfsperiode vermindert de mobiliteitsproblematiek substantieel.  In het kader van herstel is *verpleegkundige aandacht* nodig.  Meestal is geen sprake van *psychiatrische problematiek.*   De cliënten kunnen soms gedragproblematiek vertonen. Dit betreft met name dwangmatig gedrag, ongecontroleerd/ontremd gedrag of reactief gedrag met betrekking tot interactie.  De aard van het *begeleidingsdoel* is veelal gericht op stabilisatie, soms op ontwikkeling of begeleiding bij achteruitgang.  Het *beperkingenbeeld* van de cliënt verandert langzaam.  De cliënten hebben een tijdelijke behoefte (2-6 maanden) aan extra behandeling en zorg, op meerdere momenten per dag.  Bij deze cliëntgroep is sprake van een multidisciplinaire inzet van behandelaars, waarbij specialistische deskundigheid op het gebied van ouderengeneeskunde noodzakelijk is.  De *dominante grondslag *is meestal een somatische of psychogeriatrische ziekte/ aandoening.  |  *Gemiddelde scores beperkingen*   |
| --- |
|  *Aard van de psychiatrische problematiek*   |
| --- |
|  *Aard van het begeleidingsdoel*   |
| --- |

| VV Beschermd verblijf met intensieve palliatief-terminale zorg.  | Zorgprofiel  |
|:---|:---|
| De cliënten verblijven kortdurend (doorgaans niet langer dan drie maanden) in verband met een naderend overlijden.  In verband met de terminale fase van het leven is er sprake van een intensieve zorgbehoefte ten aanzien van *psychosociale/cognitieve functies, *de *sociale redzaamheid*, de *mobiliteit *en de *ADL. *In het algemeen is sprake van noodzaak tot overname van zorg op al deze aspecten.  De mate waarin de cliënt beperkingen ondervindt op het gebied van psychosociaal welbevinden kan sterk verschillen. De begeleiding is gericht op zowel de cliënt als zijn naasten (verwerking).  Bij deze cliënten is in veel gevallen (gespecialiseerde)* verpleegkundige aandacht *aan de orde.  Er is bij deze cliënten meestal geen sprake van *gedragsproblematiek*.  De *aard van het begeleidingsdoel *is begeleiding in de terminale fase van het leven.  Bij deze cliënten kan sprake zijn van *psychiatrische problematiek*, zowel passief als actief van aard.  Het *beperkingenbeeld *van deze cliënten verandert eigenlijk niet tijdens de verblijfsperiode, er blijft sprake van zeer veel stoornissen.  De cliënten hebben een structurele zorgbehoefte, op zowel geplande als op niet geplande tijden.  De *dominante grondslagen *voor dit cliëntprofiel kunnen vaak zowel een somatische ziekte/aandoening als een psychogeriatrische ziekte/aandoening zijn.  |  *Gemiddelde scores beperkingen*   |
| --- |
|  *Aard van de psychiatrische problematiek*   |
| --- |
|  *Aard van het begeleidingsdoel*   |
| --- |

| VG Wonen met begeleiding en verzorging.  | Zorgprofiel  |
|:---|:---|
| De volwassen cliënten functioneren sociaal beperkt zelfstandig. De cliënten wordt een veilige en vertrouwde leef- en werkwoonomgeving geboden. Het tijdsbesef is beperkt. De ondersteuning is gericht op het stimuleren van de zelfredzaamheid bij het uitvoeren van taken en op regievoering over het eigen leven. De begeleiding is gericht op het zo mogelijk deelnemen aan het maatschappelijk leven  Ten aanzien van *sociale redzaamheid* hebben de cliënten in het algemeen hulp nodig. Op het gebied van schriftelijke communicatie en besluitnemings- en oplossingsvaardigheden is soms ook overname nodig. Bij het uitvoeren van complexere taken is vrijwel altijd overname nodig.  Met betrekking tot de *psychosociale/cognitieve functies* hebben de cliënten af en toe of vaak hulp, toezicht of sturing nodig. De oriëntatie met betrekking tot ruimte en personen is gelegen in de voor de cliënt bekende omgeving en personen. Met name ten aanzien van concentratie, geheugen en denken, en ten aanzien van het psychosociaal welbevinden is vaak hulp nodig.  Met betrekking tot *ADL* hebben cliënten regelmatig behoefte aan toezicht en stimulatie. Bij de kleine verzorgingstaken, de persoonlijke zorg voor tanden, haren, nagels, huid en bij het wassen kan soms behoefte zijn aan enige hulp.  Ten aanzien van *mobiliteit* is doorgaans geen hulp nodig. In de vaste vertrouwde omgeving kan de cliënt zich oriënteren. Er kan wel behoefte zijn aan toezicht of stimulatie bij het verplaatsen buitenshuis.  Bij deze cliënten is doorgaans geen sprake van *verpleging*.  Bij deze cliënten is niet of in geringe mate sprake van *gedragsproblematiek* en *psychiatrische problematiek.*   De *aard van het begeleidingsdoel* is doorgaans gericht op stabilisatie of ontwikkeling.  De *dominante grondslag* voor dit cliëntprofiel is meestal een verstandelijke handicap (functiestoornis).  |  *Gemiddelde scores beperkingen*   |
| --- |
|  *Aard van de psychiatrische problematiek*   |
| --- |
|  *Aard van het begeleidingsdoel*   |
| --- |

| VG Wonen met begeleiding en intensieve verzorging.  | Zorgprofiel  |
|:---|:---|
| De cliënten functioneren sociaal zeer beperkt zelfstandig vanwege een verstandelijke handicap (functiestoornis). Een belangrijk doel van de begeleiding is het bieden van een veilige en vertrouwde leef- en werkwoonomgeving. Deelname aan het maatschappelijk leven is slechts met begeleiding mogelijk.  Ten aanzien van *sociale redzaamheid* hebben de cliënten veelal hulp of overname nodig. Cliënten zijn niet in staat complexere taken zelf uit te voeren. Hetzelfde geldt voor het huishoudelijk leven, het regelen van de dagelijkse routine en het nemen van beslissingen en oplossen van problemen. De ondersteuning is zowel gericht op stimulering en ontwikkeling, als op instandhouding van de zelfredzaamheid bij het uitvoeren van taken en van de regievoering over het eigen leven.  Ten aanzien van de *psychosociale/cognitieve functies* hebben cliënten vaak hulp, toezicht of sturing nodig. De oriëntatie met betrekking tot ruimte en personen is beperkt tot de voor de cliënt bekende omgeving en personen. Het tijdsbesef is zeer beperkt.  Ten aanzien van *ADL* is in het algemeen toezicht of hulp nodig. Bij het uitvoeren van kleine verzorgingstaken is veelal overname nodig. Dit betreft de zorg voor tanden, haren, nagels en huid. Met betrekking tot het eten en drinken volstaat meestal toezicht en stimulatie.  Op het gebied van* mobiliteit* kan enige hulp nodig zijn, vooral bij het verplaatsen buitenshuis. Ten aanzien van oriëntatie in ruimte en de fijne motoriek is toezicht en stimulatie nodig.  Bij deze cliënten is doorgaans geen sprake van *verpleging*.  Bij deze cliënten is niet of in geringe mate sprake van *gedragsproblematiek* en *psychiatrische problematiek.*   De *aard van het begeleidingsdoel* is gericht op stabilisatie of het voorkomen van achteruitgang, en waar mogelijk op ontwikkeling. Dit uit zich bijvoorbeeld in begeleiding op het gebied van welbevinden en/of participatie aan het maatschappelijk leven.  De *dominante grondslag* voor dit cliëntprofiel is meestal een verstandelijke handicap (functiestoornis).  |  *Gemiddelde scores beperkingen*   |
| --- |
|  *Aard van de psychiatrische problematiek*   |
| --- |
|  *Aard van het begeleidingsdoel*   |
| --- |

| VG Wonen met intensieve begeleiding en intensieve verzorging.  | Zorgprofiel  |
|:---|:---|
| De cliënten functioneren sociaal niet zelfstandig en zijn continu begeleidingsbehoeftig vanwege een verstandelijke handicap (functiestoornis). Deelname aan het maatschappelijk leven is slechts met individuele begeleiding mogelijk. De begeleiding heeft een structuurverlenend karakter, met een duidelijke dagindeling, vaste leefregels en strikte afspraken. Daarnaast is er aandacht voor het ontwikkelen van sociale en praktische vaardigheden.  Wat betreft de *sociale redzaamheid* hebben de cliënten overname nodig bij het onderhouden van de sociale relaties, deelname aan het maatschappelijk leven, uitvoeren van taken en het regelen van de dagelijkse routine. Ten aanzien van communicatie is hulp nodig.  Ten aanzien van de *psychosociale/cognitieve functies* hebben cliënten vaak hulp, toezicht of sturing nodig. Er is sprake van gerichte begeleiding met als doel het realiseren van een vaste thuisbasis die veiligheid en geborgenheid biedt.  Ten aanzien van *ADL* hebben de cliënten hulp en regelmatig overname nodig. De begeleiding richt zich op het in stand houden van de mogelijkheden van de cliënt. Bij het eten en drinken is hulp en stimulatie vaak voldoende.  Op het gebied van *mobiliteit* kan hulp nodig zijn, vooral bij het verplaatsen buitenshuis. Bij de oriëntatie in ruimte, tijd, plaats en personen is overname van zorg nodig.  Bij deze cliënten kan sprake zijn van specifiek *verpleegkundig handelen* in verband met diverse aandoeningen.  Bij deze cliënten kan in geringe mate sprake zijn van *gedragsproblematiek* en *psychiatrische problematiek.* Hiervoor is gerichte begeleiding noodzakelijk. De begeleiding richt zich met name op het voorkomen van dwangmatig of manipulatief gedrag.  De *aard van het begeleidingsdoel* is veelal gericht op stabilisatie of het voorkomen van achteruitgang, en waar mogelijk op ontwikkeling.  De *dominante grondslag* voor dit cliëntprofiel is meestal een verstandelijke handicap (functiestoornis).  |  *Gemiddelde scores beperkingen*   |
| --- |
|  *Aard van de psychiatrische problematiek*   |
| --- |
|  *Aard van het begeleidingsdoel*   |
| --- |

| VG Wonen met intensieve begeleiding, verzorging en gedragsregulering.  | Zorgprofiel  |
|:---|:---|
| De cliënten functioneren sociaal (zeer) beperkt zelfstandig en zijn intensief begeleidingsbehoeftig, vanwege een verstandelijke handicap (functiestoornis) gecombineerd met gedragsproblematiek en/of psychiatrische problematiek. De begeleiding is vaak individueel en structuurbiedend, gericht op het reguleren van de gedragsproblematiek en op veiligheid. Er worden grenzen gesteld door anderen. Er is sprake van een voorspelbare invulling van de dag en van vaste leefregels. Veiligheidsrisico’s voor de begeleiders zijn beperkt.  Op het gebied van *sociale redzaamheid* hebben de cliënten ten aanzien van de meeste aspecten hulp of overname van taken nodig. Met name bij het uitvoeren van complexere taken, het regelen van de dagelijkse routine en het huishoudelijk leven is vanwege gedragsproblematiek overname van taken nodig.  Ten aanzien van de *psychosociale/cognitieve functies* hebben cliënten vaak hulp, toezicht of sturing nodig. Met name op het gebied van concentratie, geheugen en denken kan zelfs sprake zijn van continu behoefte aan hulp, toezicht of sturing.  De cliënt kan *ADL* veelal zelf uitvoeren, maar iemand anders moet wel toezien of stimuleren of soms helpen.  Ten aanzien van *mobiliteit* is doorgaans geen hulp nodig, soms wel toezicht en stimulatie bij het verplaatsen buitenshuis.  Bij deze cliënten is doorgaans geen sprake van *verpleging.*   Er is sprake van structurele, vaak cumulatieve *gedragsproblematiek.* De cliënten hebben hierdoor vaak of continu behoefte aan hulp, toezicht of sturing. De cliënten vragen van hun omgeving continu grote alertheid vanwege manipulatief, dwangmatig, ontremd en reactief gedrag.  Er komt regelmatig *psychiatrische problematiek* voor bij deze cliënten. Dit kan zowel actief als passief of wisselend van aard zijn.  De *aard van het begeleidingsdoel *is doorgaans gericht op stabilisatie of ontwikkeling.  De *dominante grondsla*g voor dit cliëntprofiel is meestal een verstandelijke handicap (functiestoornis).  |  *Gemiddelde scores beperkingen*   |
| --- |
|  *Aard van de psychiatrische problematiek*   |
| --- |
|  *Aard van het begeleidingsdoel*   |
| --- |

| VG (Besloten) wonen met zeer intensieve begeleiding, verzorging en gedragsregulering.  | Zorgprofiel  |
|:---|:---|
| Cliënten zijn sterk gedragsgestoord en licht of ernstig verstandelijk gehandicapt (SGLVG respectievelijk SGEVG).  Beide cliëntgroepen functioneren sociaal beperkt of nauwelijks zelfstandig en zijn intensief begeleidingsbehoeftig, vanwege een verstandelijke handicap (functiestoornis) gecombineerd met gedrags- en/of psychiatrische problematiek. De cliënten hebben permanent structuur, veiligheid en bescherming nodig. De begeleiding is vaak individueel en structuurbiedend, waarbij de nadruk ligt op voorspelbaarheid van de invulling van de dag en vaste leefregels. Voor de doelgroep SGLVG heeft de begeleiding meer het karakter van hulp, in tegenstelling tot de doelgroep SGEVG waar de nadruk meer op overname ligt en met name de ADL-zorg meer nadrukkelijk aanwezig is. Wat betreft tijdbesteding komen deze twee groepen met elkaar overeen, waardoor tot uitdrukking wordt gebracht dat toezien en helpen voor de doelgroep SGLVG tijdsintensiever is dan overname van taken.  Er is sprake van risicovol gedrag, maatschappelijk probleemgedrag en cliënten zijn vaak zelf niet gemotiveerd voor behandeling. In verband met veiligheidsrisico’s zijn doorgaans meerdere begeleiders tegelijkertijd aanwezig.  Wat betreft *sociale redzaamheid *hebben cliënten hulp of overname van taken nodig, mede vanwege een combinatie van op elkaar ingrijpende problematiek (denk aan een verstandelijke handicap gepaard gaande met lichamelijke handicap(s) en/of psychogeriatrische problematiek etc.). Deelname aan het sociale leven is alleen mogelijk met individuele begeleiding.  Ten aanzien van de *psychosociale/cognitieve functies* hebben cliënten vaak tot continu hulp, toezicht of sturing nodig. Met name op het vlak van concentratie, geheugen en denken kunnen cliënten continu behoefte hebben aan hulp, toezicht of sturing.  De doelgroep SGLVG-cliënten kunnen *ADL* veelal zelf uitvoeren, maar hebben vaak wel behoefte aan toezicht en stimulatie. Ten aanzien van *mobiliteit* is doorgaans geen hulp nodig, soms is wel toezicht en stimulatie nodig bij het verplaatsen buitenshuis.  De doelgroep SGEVG-cliënten hebben ten aanzien van *ADL* wel regelmatig hulp nodig, met name bij de kleine verzorgingstaken, de persoonlijke zorg voor tanden, haren, nagels en huis, het wassen en het eten en drinken. Het kan voorkomen dat er twee verzorgenden/begeleiders nodig zijn. Ten aanzien van de *mobiliteit *kunnen zij ook hulp nodig hebben. Deze kan in intensiteit wisselend zijn. Met name bij oriëntatie in ruimte en het verplaatsen buitenshuis is hulp nodig. Cliënten kunnen door lichamelijke problematiek afhankelijk zijn van een elektrische rolstoel, ingewikkelde transfers, omgevingsbesturing en hulpmiddelen. Er kan sprake zijn van *verpleegkundige aandacht*.  Deze cliënten kennen verschillende vormen van extreme *gedragsproblematiek*. Dit kan zich op allerlei wijze uiten, bijvoorbeeld verbaal agressief, lichamelijk agressief, destructief, manipulatief, dwangmatig, ongecontroleerd en reactief gedrag. Hierbij is continu behoefte aan hulp, toezicht of sturing. Daarbij is zelfverwondend of zelfbeschadigend gedrag eveneens te verwachten. De cliënten vragen van hun omgeving continu grote alertheid. Het corrigeren van gedrag is zeer moeilijk doordat cliënten niet of moeilijk (met gangbare middelen) beïnvloedbaar zijn. Cliënten hebben geen of weinig inzicht in hun eigen aandeel bij interactieproblemen en een zeer beperkt leervermogen. Ze kunnen frequent en onvoorspelbaar fors gewelddadig reageren.  Kenmerkend voor deze doelgroepen is dat er doorgaans sprake is van een CEP-score van 3 of hoger en de aanwezigheid van een Bijzonder Zorgplan CCE. Er komt regelmatig *psychiatrische problematiek* voor bij deze cliënten. Deze kan actief, passief of wisselend van aard zijn.  De *aard van het begeleidingsdoel* is meestal gericht op stabilisatie of op ontwikkeling. Dit uit zich in het reguleren van de gedragsproblematiek en het bieden van structuur en veiligheid.  De *dominante grondslag *voor dit cliëntprofiel is meestal een verstandelijke handicap (functiestoornis).  |  *Gemiddelde scores beperkingen SGLVG*   |
| --- |
|  *Gemiddelde scores beperkingen SGEVG*   |
| --- |
|  *Aard van de psychiatrische problematiek*   |
| --- |
|  *Aard van het begeleidingsdoel*   |
| --- |

| VG Wonen met begeleiding en volledige verzorging en verpleging.  | Zorgprofiel  |
|:---|:---|
| De cliënten functioneren sociaal niet zelfstandig en zijn continu begeleidingsbehoeftig vanwege een verstandelijke handicap (functiestoornis). De cliënten hebben daarnaast lichamelijke beperkingen waarvoor volledige verzorging en soms verpleging noodzakelijk is. Deelname aan het maatschappelijk leven is slechts met individuele begeleiding mogelijk. De begeleiding heeft een structuurverlenend karakter, met een duidelijke dagindeling.  Wat betreft de *sociale redzaamheid* is overname van zorg nodig. Dit heeft betrekking op het onderhouden van de sociale relaties, deelname aan het maatschappelijk leven, communicatie, uitvoeren van taken en het regelen van de dagelijkse routine. De cliënten zijn niet in staat om taken zelfstandig uit te voeren, mede vanwege een combinatie van op elkaar ingrijpende problematiek (denk aan een verstandelijke handicap die gepaard gaat met lichamelijke handicaps).  Ten aanzien van de *psychosociale/cognitieve functies* is overname en soms hulp nodig. Er is sprake van gerichte begeleiding met als doel het realiseren van een vaste thuisbasis die veiligheid en geborgenheid biedt.  Ten aanzien van *ADL* is overname van zorg nodig. Bij sommige cliënten is inzet van twee verzorgenden/begeleiders nodig om de zorg uit te voeren.  Ten aanzien van *mobiliteit* is overname noodzakelijk. Cliënten zijn niet mobiel. Zowel binnen als buitenshuis zijn cliënten volledig afhankelijk van een (elektrische) rolstoel, omgevingsbesturing en hulpmiddelen. Bij het maken van transfers is overname van zorg (met hulpmiddelen) nodig. Bij de oriëntatie is overname van zorg nodig.  Bij deze cliënten is regelmatig sprake van specifiek *verpleegkundig handelen* in verband met diverse aandoeningen.  Bij deze cliënten is geen of in geringe mate sprake van *gedragsproblematiek* en *psychiatrische problematiek.*   De *aard van het begeleidingsdoel* is veelal gericht op stabilisatie of begeleiding bij (geleidelijke) achteruitgang.  De *dominante grondslag* voor dit cliëntprofiel is meestal een verstandelijke handicap (functiestoornis).  |  *Gemiddelde scores beperkingen*   |
| --- |
|  *Aard van de psychiatrische problematiek*   |
| --- |
|  *Aard van het begeleidingsdoel*   |
| --- |

| LVG Wonen met enige behandeling en begeleiding.  | Zorgprofiel  |
|:---|:---|
| De volwassen cliënten verblijven gedurende een afgebakende periode in een omgeving waar huisvesting, huishoudelijke ondersteuning en begeleiding met een behandelend karakter wordt geboden. Er is sprake van een duidelijk omschreven behandelklimaat. Cliënten worden behandeld aan de hand van een voor de cliënt vastgesteld behandelplan. Zij worden voorbereid op een zo zelfstandig mogelijk leven/ wonen. Door de instelling wordt regelmatig contact onderhouden met de ouders/thuissituatie,eventueel de school van cliënt en met andere externe betrokkenen zoals bijvoorbeeld het maatschappelijk werk.  Wat betreft *sociale redzaamheid* hebben de cliënten behoefte aan toezicht en stimulatie. Ten aanzien van complexe taken en op het gebied van besluitnemings- en oplossingsvaardigheden hebben cliënten hulp nodig.  Ten aanzien van het *psychosociaal/cognitief functioneren *hebben cliënten af en toe hulp, toezicht of sturing nodig. Op het gebied van geheugen en denken, concentratie en psychosociaal welbevinden kan vaker hulp, toezicht of sturing nodig zijn.  De cliënt kan *ADL* zelf uitvoeren, er is hooguit toezicht en stimulatie noodzakelijk.  Ten aanzien van *mobiliteit* is doorgaans geen sprake van beperkingen.  Er is doorgaans geen sprake van *verpleging.*   Er is sprake van *gedragsproblematiek* in een fase waarin deze hanteerbaar is geworden. Ten aanzien van de gedragsproblematiek is enige sturing, regulering en toezicht nodig. Dit is met name aan de orde op het gebied van manipulatief gedrag en reactief gedrag met betrekking tot interactie.  Er kan sprake zijn van *psychiatrische problematiek*.  De *aard van het begeleidingsdoel* is gericht op het reguleren van de gedragsproblematiek, op ontwikkeling en waar mogelijk op vermaatschappelijking. De cliënt heeft een structurele zorgbehoefte, op zowel geplande als ongeplande tijden en is cognitief in staat ‘even te wachten’ op de zorg zonder dat er direct problemen ontstaan.  Het profiel is doorgaans van toepassing op een volwassen cliënt waarvoor de behandelaar heeft aangegeven dat dit onder de Jeugdwet aangevangen integrale behandeltraject nog niet is afgerond met ingang van het 18<sup>e</sup> levensjaar.  De *dominante grondsla*g voor dit cliëntprofiel is meestal een verstandelijke handicap (functiestoornis) met de verbijzondering dat de beperkte sociale redzaamheid in verband met een licht verstandelijke beperking een integrale behandeling noodzakelijk maakt.  |  *Gemiddelde scores beperkingen*   |
| --- |
|  *Aard van de psychiatrische problematiek*   |
| --- |
|  *Aard van het begeleidingsdoel*   |
| --- |

| LVG Wonen met behandeling en begeleiding.  | Zorgprofiel  |
|:---|:---|
| De volwassen cliënten verblijven gedurende een afgebakende periode in een omgeving waar huisvesting, huishoudelijke ondersteuning en begeleiding met een behandelend karakter wordt geboden. Er is sprake van een duidelijk omschreven behandelklimaat, dat zich uit kan strekken tot alle leefklimaten. Cliënten worden behandeld aan de hand van een voor de cliënt vastgesteld behandelplan dat zich richt op het leren van sociale vaardigheden, het aanleren van praktische vaardigheden, het verbeteren van de vrijetijdsbesteding, het ontwikkelen en aanleren van emotionele vaardigheden, versterken van motorische ontwikkeling, versterking van autonomie, verbetering van het sociale netwerk en seksuele opvoeding. Door de instelling wordt regelmatig contact onderhouden met de ouders/ thuissituatie, eventueel de school van cliënt en met andere externe betrokkenen zoals bijvoorbeeld het maatschappelijk werk.  Op het gebied van *sociale redzaamheid *hebben de cliënten vaak hulp en soms overname nodig, zij kunnen taken vaak niet zelf uitvoeren. Het gaat dan met name om het uitvoeren van complexere taken, het regelen van de dagelijkse routine en taken die besluitnemings- en oplossingsvaardigheden vereisen.  Ten aanzien van het *psychosociaal/cognitief functioneren* hebben cliënten af en toe tot vaak hulp, toezicht of sturing nodig.  De *ADL *kan de cliënt in principe zelf uitvoeren, maar er is wel regelmatig behoefte aan toezicht en stimulatie, met name bij de kleine verzorgingstaken, de persoonlijke zorg voor tanden, haren, nagels, huid en bij het wassen, eten en drinken.  Ten aanzien van *mobiliteit* is er doorgaans geen sprake van beperkingen.  Er is doorgaans geen sprake van *verpleging.*   Er is sprake van *gedragsproblematiek*. De cliënt heeft hierbij veel sturing, regulering en toezicht nodig. Er is met name sprake van verbaal agressief gedrag, manipulatief gedrag, ongecontroleerd, ontremd gedrag en reactief gedrag met betrekking tot interactie.  Bijkomende* psychiatrische problematiek* komt regelmatig voor.  De *aard van het begeleidingsdoel* is gericht op het reguleren van de gedragsproblematiek, op ontwikkeling en waar mogelijk op vermaatschappelijking. De cliënt heeft een structurele zorgbehoefte, op zowel geplande als ongeplande tijden.  Het profiel is doorgaans van toepassing op een volwassen cliënt waarvoor de behandelaar heeft aangegeven dat dit onder de Jeugdwet aangevangen integrale behandeltraject nog niet is afgerond met ingang van het 18<sup>e</sup> levensjaar.  De *dominante grondsla*g voor dit cliëntprofiel is meestal een verstandelijke handicap (functiestoornis) met de verbijzondering dat de beperkte sociale redzaamheid in verband met een licht verstandelijke beperking een integrale behandeling noodzakelijk maakt.  |  *Gemiddelde scores beperkingen*   |
| --- |
|  *Aard van de psychiatrische problematiek*   |
| --- |
|  *Aard van het begeleidingsdoel*   |
| --- |

| LVG Wonen met intensieve behandeling en begeleiding, kleine groep.  | Zorgprofiel  |
|:---|:---|
| De volwassen cliënten verblijven gedurende een afgebakende periode in een omgeving waar huisvesting, huishoudelijke ondersteuning en begeleiding met een behandelend karakter wordt geboden. Er is sprake van een duidelijk omschreven behandelklimaat, dat zich uitstrekt tot alle leefsferen. Cliënten worden behandeld aan de hand van een voor de cliënt vastgesteld behandelplan dat zich richt op het leren van sociale vaardigheden, het aanleren van praktische vaardigheden, het verbeteren van vrijetijdsbesteding, het ontwikkelen en aanleren van emotionele vaardigheden, versterken van motorische ontwikkeling, versterking van autonomie, verbetering van het sociale netwerk en seksuele opvoeding. In verband met specifieke problematiek is verblijf binnen een kleine overzichtelijke groep en intensieve betrokkenheid vereist. Door de instelling wordt regelmatig contact onderhouden met de ouders/ thuissituatie, eventueel de school van cliënt en met andere externe betrokkenen zoals bijvoorbeeld het maatschappelijk werk.  Op het gebied van *sociale redzaamheid* hebben de cliënten veel hulp nodig. Zij kunnen taken vaak met veel moeite zelf uitvoeren en hebben daarbij veel hulp of zelfs overname nodig.  Ook ten aanzien van het *psychosociaal/cognitief functioneren* hebben de cliënten vaak hulp, toezicht of sturing nodig.  De *ADL* kan de cliënt in principe zelf uitvoeren, maar ten aanzien van vrijwel alle aspecten is veel toezicht en stimulatie nodig.  Ten aanzien van *mobiliteit* is er doorgaans geen sprake van beperkingen.  Er is doorgaans geen sprake van *verpleging.*   Er is sprake van ernstige *gedragsproblematiek*. De cliënt heeft continu sturing, regulering, behandeling, ondersteuning en toezicht nodig. Er is met name sprake van verbaal agressief gedrag, manipulatief gedrag, ongecontroleerd, ontremd gedrag, reactief gedrag met betrekking tot interactie, zelfverwondend of zelfbeschadigend gedrag, angsten en psychosomatiek.  Bijkomende* psychiatrische problematiek* komt regelmatig voor.  De *aard van het begeleidingsdoel *is gericht op het reguleren van de gedragsproblematiek, op ontwikkeling en waar mogelijk op vermaatschappelijking. De cliënt heeft een structurele zorgbehoefte, op zowel geplande als ongeplande tijden.  Het profiel is onder andere van toepassing op een volwassen cliënt waarvoor de behandelaar heeft aangegeven dat dit onder de Jeugdwet aangevangen integrale behandeltraject nog niet is afgerond met ingang van het 18<sup>e</sup> levensjaar.  De *dominante grondsla*g voor dit cliëntprofiel is meestal een verstandelijke handicap (functiestoornis) met de verbijzondering dat de beperkte sociale redzaamheid en ernstige gedragsproblematiek in verband met een licht verstandelijke beperking een integrale behandeling noodzakelijk maakt.  |  *Gemiddelde scores beperkingen*   |
| --- |
|  *Aard van de psychiatrische problematiek*   |
| --- |
|  *Aard van het begeleidingsdoel*   |
| --- |

| LVG Wonen met zeer intensieve behandeling en begeleiding.  | Zorgprofiel  |
|:---|:---|
| De volwassen cliënten verblijven gedurende een afgebakende periode in een omgeving waar alle leefsferen, te weten het wonen, school en/of dagbesteding en de vrije tijd op elkaar zijn afgestemd en waar vanuit de voorziening ondersteuning in de andere leefsferen plaatsvindt. Tevens wordt huishoudelijke ondersteuning geboden. Er is sprake van een duidelijk omschreven behandelklimaat, waarin permanente beveiliging mogelijk is en de bewegingsruimte enige tijd beperkt kan worden. Cliënten worden behandeld aan de hand van een voor de cliënt vastgesteld behandelplan dat zich richt op het leren van sociale vaardigheden, het aanleren van praktische vaardigheden, het verbeteren van de vrijetijdsbesteding, het ontwikkelen en aanleren van emotionele vaardigheden, versterken van motorische ontwikkeling, versterking van autonomie, verbetering van het sociale netwerk en seksuele opvoeding. In verband met specifieke problematiek is verblijf binnen een kleine overzichtelijke groep en intensieve betrokkenheid vereist. Door de instelling wordt regelmatig contact onderhouden met de ouders/thuissituatie en met andere externe betrokkenen zoals bijvoorbeeld het maatschappelijk werk.  Wat betreft de *sociale redzaamheid *is veelal hulp nodig. Met name bij het aangaan van sociale relaties, deelname aan het maatschappelijk leven, het regelen van de dagelijkse routine en het uitvoeren van complexere taken is vaak continu hulp of overname nodig. Ten aanzien van het *psychosociaal/cognitief functioneren* hebben de cliënten vaak hulp, toezicht of sturing nodig.  Bij het uitvoeren van *ADL* heeft de cliënt continu toezicht en stimulatie nodig en soms (gedeeltelijke) overname, vooral bij de kleine verzorgingstaken en het wassen. Tevens is toezicht nodig met betrekking tot het voldoende en gezond eten en drinken. Ten aanzien van *mobiliteit *zijn er doorgaans geen beperkingen.  Er is doorgaans geen sprake van *verpleging.*   Er is sprake van zeer ernstige *gedragsproblematiek*. De cliënt heeft continu sturing, regulering, behandeling, ondersteuning en toezicht nodig. Er is met name sprake van verbaal agressief gedrag, destructief gedrag, manipulatief gedrag, ongecontroleerd, ontremd gedrag, reactief gedrag met betrekking tot interactie en zelfverwondend of zelfbeschadigend gedrag. Ook grensoverschrijdend seksueel gedrag kan voorkomen. De cliënt heeft een sterke neiging zich aan begeleiding te onttrekken en/of een gevaar voor zichzelf of de omgeving te vormen.  Bijkomende* psychiatrische problematiek* komt regelmatig voor.  De *aard van het begeleidingdoel* is gericht op het reguleren van de gedragsproblematiek, op ontwikkeling en waar mogelijk op vermaatschappelijking. De cliënt heeft een structurele zorgbehoefte, op zowel geplande als ongeplande tijden.  Het profiel is onder andere van toepassing op een volwassen cliënt waarvoor de behandelaar heeft aangegeven dat dit onder de Jeugdwet aangevangen integrale behandeltraject nog niet is afgerond met ingang van het 18<sup>e</sup> levensjaar.  De *dominante grondslag* voor dit cliëntprofiel is meestal een verstandelijke handicap (functiestoornis) met de verbijzondering dat de beperkte sociale redzaamheid en ernstige gedragsproblematiek in verband met een licht verstandelijke beperking een integrale behandeling noodzakelijk maakt.  |  *Gemiddelde scores beperkingen*   |
| --- |
|  *Aard van de psychiatrische problematiek*   |
| --- |
|  *Aard van het begeleidingsdoel*   |
| --- |

| LVG Besloten wonen met zeer intensieve behandeling en begeleiding.  | Zorgprofiel  |
|:---|:---|
| De volwassen cliënten verblijven gedurende een afgebakende periode in een besloten omgeving, waar alle leefsferen, te weten het wonen, school en/of dagbesteding en de vrije tijd op elkaar zijn afgestemd en waar vanuit de voorziening ondersteuning in de andere leefsferen plaatsvindt. Er is sprake van een duidelijk omschreven behandelklimaat, waarin permanente beveiliging aanwezig is. Cliënten worden behandeld aan de hand van een voor de cliënt vastgesteld behandelplan dat zich richt op het leren van sociale vaardigheden, het aanleren van praktische vaardigheden, het verbeteren van de vrijetijdsbesteding, het ontwikkelen en aanleren van emotionele vaardigheden, versterken van motorische ontwikkeling, versterking van autonomie, verbetering van het sociale netwerk en seksuele opvoeding. In verband met specifieke problematiek is verblijf binnen een kleine overzichtelijke groep en intensieve betrokkenheid vereist in een besloten omgeving. Een fysiek beschermende omgeving is mede noodzakelijk door voortdurend dreigende conflicten met de omgeving. Door de instelling wordt regelmatig contact onderhouden met de ouders/thuissituatie en met andere externe betrokkenen zoals bijvoorbeeld het maatschappelijk werk.  Met betrekking tot *sociale redzaamheid* hebben cliënten vrijwel altijd hulp of overname nodig is.  Ten aanzien van het *psychosociaal/cognitief functioneren* hebben de cliënten vaak hulp, toezicht of sturing nodig.  Bij het uitvoeren van *ADL *heeft de cliënt continu toezicht en stimulatie nodig en soms hulp, vooral bij de kleine verzorgingstaken en het wassen. Tevens is toezicht nodig met betrekking tot het voldoende en gezond eten en drinken.  Ten aanzien van* mobiliteit *zijn doorgaans geen beperkingen. Bij het verplaatsen buitenshuis en op het gebied van oriëntatie, kan wel toezicht en stimulatie nodig zijn.  Er is doorgaans geen sprake van *verpleging.*   Er is sprake van zeer ernstige *gedragsproblematiek*. Er is met name sprake van verbaal agressief gedrag, destructief gedrag, manipulatief gedrag, ongecontroleerd, ontremd gedrag, reactief gedrag met betrekking tot interactie. Ook grensoverschrijdend seksueel gedrag kan voorkomen. De cliënt heeft continu sturing, regulering, behandeling, ondersteuning en toezicht nodig.  De mate van toezicht is zeer intensief. De deur van de verblijfsruimte is gesloten. Verblijf buiten de besloten verblijfsruimte is beperkt en als dit plaatsvindt, gaat de cliënt niet zonder direct toezicht naar buiten.  Bijkomende *psychiatrische problematiek *komt regelmatig voor.  De *aard van het begeleidingsdoel* is gericht op het reguleren van de gedragsproblematiek, op ontwikkeling en waar mogelijk op vermaatschappelijking. De cliënt heeft een structurele zorgbehoefte, op zowel geplande als ongeplande tijden.  Het profiel is onder andere van toepassing op een volwassen cliënt waarvoor de behandelaar heeft aangegeven dat dit onder de Jeugdwet aangevangen integrale behandeltraject nog niet is afgerond met ingang van het 18<sup>e</sup> levensjaar.  De *dominante grondslag* voor dit cliëntprofiel is meestal een verstandelijke handicap (functiestoornis) met de verbijzondering dat de beperkte sociale redzaamheid en ernstige gedragsproblematiek in verband met een licht verstandelijke beperking een integrale behandeling noodzakelijk maakt.  |  *Gemiddelde scores beperkingen*   |
| --- |
|  *Aard van de psychiatrische problematiek*   |
| --- |
|  *Aard van het begeleidingsdoel*   |
| --- |

| LVG Behandeling in een SGLVG behandelcentrum.  | Zorgprofiel  |
|:---|:---|
| Het verblijf van de volwassen cliënten op de SGLVG behandelafdeling wordt gekenmerkt door een drie leefsferen situatie (een geïntegreerd aanbod van wonen, school/werk en vrije tijd) en een therapeutisch milieu. De begeleiding en behandeling is multidisciplinair en integraal: alle betrokkenen werken volgens het behandelplan van de cliënt. De dagelijkse begeleiding omvat onderzoek en observatie in de dagelijkse situatie, individuele begeleidingsgesprekken/therapieën en in de behandelfase tevens praktijkgerichte vorming.  Ten aanzien van *sociale redzaamheid*, zowel het aangaan en onderhouden van relaties en contacten als deelname aan het maatschappelijk leven, het inperken van gevaar en de dagelijkse routine hebben cliënten continu hulp of overname nodig. Cliënten hebben moeite met het zelfstandig nemen van besluiten, het inschatten van de gevolgen en het oplossen van problemen. Cliënten kunnen eenvoudige taken gedeeltelijk zelf initiëren en uitvoeren, maar hier is wel toezicht en stimulatie bij nodig, soms moet gedeeltelijk worden overgenomen. Ook bij de dagelijkse routine, structuur aanbrengen in de dagindeling en het huishoudelijk leven is toezicht, stimulatie en gedeeltelijke overname nodig.  Met betrekking tot de *psychosociale/cognitieve functies* hebben cliënten continu hulp, toezicht of sturing nodig.  Cliënten kunnen de verschillende aspecten van *ADL* in principe zelf uitvoeren, maar hebben hier wel toezicht en stimulatie of soms hulp bij nodig.  Ten aanzien van *mobiliteit* hebben de cliënten doorgaans geen beperkingen. Bij het verplaatsen buitenshuis en met betrekking tot oriëntatie is wel vaak toezicht of stimulatie nodig.  Er is doorgaans geen sprake van *verpleging.*   Er is sprake van ernstige, complexe *gedragsproblematiek*. De cliënt heeft hierbij continu toezicht, sturing of hulp nodig.  Er is vaak sprake van *psychiatrische problematiek*, die in veel gevallen actief van aard is.  De *aard van het begeleidingsdoel* is gericht op stabilisatie en ontwikkeling.  De *dominante grondslag* voor dit cliëntprofiel is meestal een verstandelijke handicap (functiestoornis) met de verbijzondering dat de beperkte sociale redzaamheid en ernstige gedragsproblematiek in verband met een licht verstandelijke beperking een integrale behandeling noodzakelijk maakt.  |  *Gemiddelde scores beperkingen*   |
| --- |
|  *Aard van de psychiatrische problematiek*   |
| --- |
|  *Aard van het begeleidingsdoel*   |
| --- |

| LG Wonen met enige begeleiding en enige verzorging (2015).  | Zorgprofiel  |
|:---|:---|
| Cliënten zijn licht lichamelijk gehandicapt, functioneren sociaal grotendeels zelfstandig binnen een bepaalde structuur en hebben een goed besef van tijd, plaats en persoon.  De cliënten kunnen grotendeels zelf de regie voeren over hun eigen leven, zij hebben daarbij ten aanzien van de *sociale redzaamheid* toezicht of stimulatie nodig. Dit kan met name het geval zijn bij besluitnemings- en oplossingsvaardigheden en bij het uitvoeren van complexe taken.  De cliënten hebben ten aanzien van de *psychosociale/cognitieve functies *af en toe hulp, toezicht of sturing nodig. Dit kan met name het geval zijn ten aanzien van concentratie, geheugen en denken, prikkelgevoeligheid en het psychosociaal welbevinden van de cliënten.  De cliënten kunnen *ADL *zelf uitvoeren, er is hooguit af en toe toezicht of stimulatie nodig, bijvoorbeeld bij het wassen en aan- en uitkleden.  Ten aanzien van de *mobiliteit* zijn de cliënten vrijwel volledig zelfstandig, er kan af en toe toezicht of stimulatie nodig zijn.  Er is doorgaans geen of in geringe mate sprake van *verpleging.*   Er is meestal geen sprake van *gedrags- of psychiatrische problematiek*.  De *aard van het begeleidingsdoel* is veelal gericht op stabilisatie of ontwikkeling.  De* dominante grondslag* voor dit cliëntprofiel is meestal een lichamelijke handicap (functiestoornis).  |  *Gemiddelde scores beperkingen*   |
| --- |
|  *Aard van de psychiatrische problematiek*   |
| --- |
|  *Aard van het begeleidingsdoel*   |
| --- |

| LG Wonen met begeleiding en enige verzorging.  | Zorgprofiel  |
|:---|:---|
| Cliënten zijn matig lichamelijk gehandicapt en functioneren sociaal beperkt zelfstandig binnen een afgesproken vaste structuur. Cliënten worden op een eenduidige manier benaderd.  De cliënten kunnen niet zelfstandig de regie voeren over hun eigen leven en hebben daardoor ten aanzien van de *sociale redzaamheid* dagelijks behoefte aan hulp. Dit is met name het geval bij het onderhouden en aangaan van sociale contacten, besluitnemings- en oplossingsvaardigheden, eenvoudige taken en het huishoudelijk leven. Bij het uitvoeren van complexe taken is soms overname nodig.  De cliënten hebben ten aanzien van de *psychosociale/cognitieve functies *begeleiding nodig in de vorm van hulp, toezicht of sturing. De intensiteit kan veranderlijk zijn. Met name op het vlak van concentratie, geheugen en denken, informatieverwerking, perceptie van zichzelf en bij prikkelgevoeligheid is dit vaak aan de orde.  De cliënten kunnen veel *ADL *grotendeels zelf uitvoeren, maar er is wel behoefte aan toezicht en stimulatie bij bijvoorbeeld de kleine verzorgingstaken, de persoonlijke zorg voor tanden, haren, nagels, huid en bij het eten en drinken. Bij het wassen en aankleden kan hulp nodig zijn.  Ten aanzien van de *mobiliteit *kan de cliënt zich voor een groot deel zelf redden, er is wel af en toe toezicht of stimulatie nodig. Dit betreft met name het verplaatsen buitenshuis.  Af en toe kan *verpleegkundige aandacht* nodig zijn.  Er kan sprake zijn van *gedragsproblematiek*, de cliënt kan met name door manipulatief, dwangmatig, ontremd en reactief gedrag af en toe hulp, toezicht en sturing nodig hebben.  Bij deze cliënten kan soms *psychiatrische problematiek* voorkomen, actief dan wel passief van aard.  De *aard van het begeleidingsdoel* is gericht op stabilisatie en ontwikkeling.  De* dominante grondslag *voor dit cliëntprofiel is meestal een lichamelijke handicap (functiestoornis).  |  *Gemiddelde scores beperkingen*   |
| --- |
|  *Aard van de psychiatrische problematiek*   |
| --- |
|  *Aard van het begeleidingsdoel*   |
| --- |

| LG Wonen met enige begeleiding en verzorging (2015).  | Zorgprofiel  |
|:---|:---|
| Cliënten zijn ernstig lichamelijk gehandicapt en functioneren sociaal grotendeels zelfstandig binnen een bepaalde structuur.  Cliënten kunnen voor een groot deel zelf de regie voeren over hun eigen leven. Zij hebben hierbij ten aanzien van de *sociale redzaamheid* toezicht of stimulatie nodig. Echter bij de uitvoering van complexe taken en met betrekking tot het huishoudelijk leven kan behoefte bestaan aan hulp.  De cliënten hebben ten aanzien van de *psychosociale/cognitieve functies *af en toe hulp, toezicht of sturing nodig. Dit kan met name het geval zijn bij informatieverwerking, perceptie van zichzelf en psychosociaal welbevinden van de cliënten. Cliënten hebben een goed besef van tijd, plaats en persoon.  De cliënten kunnen een aantal aspecten van *ADL *niet of met veel moeite zelf uitvoeren, er is veelal sprake van behoefte aan hulp bij het wassen, kleden en de toiletgang. Bij andere ADL-taken is meer sprake van toezicht of stimulatie.  Ten aanzien van de* mobiliteit* hebben cliënten behoefte aan toezicht of stimulatie. Er kan wel vaak hulp, toezicht of stimulatie nodig zijn bij transfers en het voortbewegen binnenshuis. Het kan voorkomen dat hierbij hulpmiddelen nodig zijn. Met betrekking tot de motoriek kan af en toe behoefte zijn aan hulp, toezicht of sturing.  Af en toe kan *verpleegkundige aandacht* nodig zijn.  Er is meestal geen sprake van *gedrags- of psychiatrische problematiek*.  De *aard van het begeleidingsdoel* is veelal gericht op stabilisatie, soms op ontwikkeling of begeleiding bij achteruitgang. De cliënten hebben een structurele zorgbehoefte, op zowel geplande als op niet geplande tijden.  De *dominante grondslag* voor dit cliëntprofiel is meestal een lichamelijke handicap (functiestoornis).  |  *Gemiddelde scores beperkingen*   |
| --- |
|  *Aard van de psychiatrische problematiek*   |
| --- |
|  *Aard van het begeleidingsdoel*   |
| --- |

| LG Wonen met begeleiding en verzorging.  | Zorgprofiel  |
|:---|:---|
| Cliënten zijn ernstig lichamelijk gehandicapt en functioneren sociaal beperkt zelfstandig binnen een afgesproken vaste structuur. Zij worden op een eenduidige manier benaderd.  De cliënten kunnen niet zelfstandig de regie over hun eigen leven voeren en hebben daardoor ten aanzien van de *sociale redzaamheid* vaak hulp of overname van taken nodig. Bijvoorbeeld bij deelname aan het maatschappelijk leven, het voeren van een huishouden, dagelijkse routine, het uitvoeren van eenvoudige taken en ten aanzien van besluitnemings- en oplossingsvaardigheden. Bij het uitvoeren van complexe taken is vaak volledige overname van taken nodig.  De cliënten hebben ten aanzien van de *psychosociale/cognitieve *functies begeleiding nodig in de vorm van hulp, toezicht of sturing. De intensiteit kan veranderlijk zijn. Met name op het vlak van concentratie, geheugen en denken, informatieverwerking, perceptie van zichzelf en bij prikkelgevoeligheid is vaak hulp, toezicht of sturing nodig van begeleiders.  De cliënten hebben ten aanzien van alle aspecten van *ADL *ten minste toezicht of stimulatie nodig, maar vaak ook hulp. Bijvoorbeeld bij de kleine verzorgingstaken, het wassen en aankleden, het in en uit bed gaan en de toiletgang.  Ten aanzien van de *mobiliteit* is altijd ten minste toezicht of stimulatie maar vaak ook hulp nodig. Cliënten hebben hulp nodig bij het maken van transfers, het voortbewegen binnenshuis en het verplaatsen buitenshuis. Voor verplaatsing en transfers zijn doorgaans hulpmiddelen nodig.  Regelmatig is *verpleegkundige aandacht *vereist.  Er kan sprake zijn van *gedragsproblematiek*, de cliënt kan met name door manipulatief, dwangmatig, ontremd en reactief gedrag af en toe hulp, toezicht en sturing nodig hebben.  Bij deze cliënten kan soms ook sprake zijn van *psychiatrische problematiek*, actief dan wel passief van aard.  De *aard van het begeleidingsdoel* is veelal gericht op stabilisatie, soms op ontwikkeling of begeleiding bij achteruitgang.  Het beperkingenbeeld van de cliënt verandert langzaam of soms ook niet. De cliënten hebben een structurele zorgbehoefte, op zowel geplande als op niet geplande tijden.  De* dominante grondslag* voor dit cliëntprofiel is meestal een lichamelijke handicap (functiestoornis).  |  *Gemiddelde scores beperkingen*   |
| --- |
|  *Aard van de psychiatrische problematiek*   |
| --- |
|  *Aard van het begeleidingsdoel*   |
| --- |

| LG Wonen met begeleiding en intensieve verzorging.  | Zorgprofiel  |
|:---|:---|
| Cliënten zijn zeer ernstig lichamelijk gehandicapt en functioneren sociaal grotendeels zelfstandig binnen een bepaalde structuur.  De cliënten kunnen redelijk zelf de regie over hun eigen leven voeren, maar hebben hierbij wel toezicht of stimulatie nodig, en in enkele gevallen hulp ten aanzien van de *sociale redzaamheid*. Dit is vooral het geval bij het uitvoeren van complexe taken en praktische zaken in het huishoudelijk leven.  De cliënten hebben ten aanzien van de *psychosociale/cognitieve *functies af en toe hulp, toezicht of sturing nodig. Dit kan met name het geval zijn bij geheugen en denken, informatieverwerking en bij het psychosociaal welbevinden van de cliënten. Cliënten hebben een goed besef van tijd, plaats en persoon.  De cliënt is volledig *ADL *afhankelijk, er is hulp of overname van taken nodig. Het kan voorkomen dat er regelmatig twee verzorgenden nodig zijn om deze zorg van de cliënt over te nemen.  Ten aanzien van de *mobiliteit* hebben de cliënten hulp en soms overname nodig. De cliënt kan afhankelijk zijn van een elektrische rolstoel, ingewikkelde transfers, omgevingsbesturing en hulpmiddelen. Ten aanzien van de motoriek is vaak hulp, toezicht of sturing nodig.  Er is regelmatig tot vaak *verpleegkundige aandacht* vereist. Dit kan ook gespecialiseerd verpleegkundig handelen omvatten, waarbij sprake kan zijn van de directe beschikbaarheid van een verpleegkundige.  Er is meestal geen sprake van *gedrags- of psychiatrische problematiek*.  De *aard van het begeleidingsdoel* is veelal gericht op stabilisatie of (geleidelijke) achteruitgang. De cliënten hebben een structurele zorgbehoefte, op zowel geplande als op niet geplande tijden.  Eventuele behandeling is gericht op complicaties en preventie hiervan.  De* dominante grondslag* voor dit cliëntprofiel is meestal een lichamelijke handicap (functiestoornis).  |  *Gemiddelde scores beperkingen*   |
| --- |
|  *Aard van de psychiatrische problematiek*   |
| --- |
|  *Aard van het begeleidingsdoel*   |
| --- |

| LG Wonen met intensieve begeleiding en intensieve verzorging.  | Zorgprofiel  |
|:---|:---|
| Cliënten zijn zeer ernstig lichamelijk gehandicapt en functioneren sociaal beperkt zelfstandig binnen een afgesproken vaste structuur. Zij worden op een eenduidige manier benaderd.  De cliënten zijn zelf niet in staat regie te voeren over hun eigen leven. Zij hebben ten aanzien van de *sociale redzaamheid* hulp of soms overname van taken nodig. Overname komt met name voor met betrekking tot deelname aan het maatschappelijk leven, het nemen van beslissingen en het uitvoeren van eenvoudige en complexe taken.  De cliënten hebben ten aanzien van de *psychosociale/cognitieve *functies af en toe tot vaak hulp, toezicht of sturing nodig. Dit is met name vaker nodig bij geheugen en denken, concentratie, perceptie van zichzelf en prikkelgevoeligheid van de cliënten.  De cliënt is volledig *ADL* afhankelijk, er is hulp of overname van taken nodig. Het kan voorkomen dat regelmatig twee verzorgenden deze zorg van de cliënt moeten overnemen.  Ten aanzien van de *mobiliteit* is hulp en overname nodig, zowel bij het voortbewegen binnenshuis als buitenshuis. Ten aanzien van de motoriek is vaak hulp, toezicht of sturing nodig.  Er is regelmatig tot vaak *verpleegkundige aandacht* vereist. Dit kan ook gespecialiseerd verpleegkundig handelen omvatten, waarbij sprake kan zijn van de directe beschikbaarheid van een verpleegkundige.  Er kan sprake zijn van *gedragsproblematiek*, de cliënt kan met name door manipulatief, dwangmatig en reactief gedrag af en toe hulp, toezicht en sturing nodig hebben.  Bij deze cliënten is soms ook sprake van *psychiatrische problematiek*, actief dan wel passief van aard.  De *aard van het begeleidingsdoel* is veelal gericht op stabilisatie of (geleidelijke) achteruitgang. De cliënten hebben een structurele zorgbehoefte, op zowel geplande als op niet geplande tijden.  Eventuele behandeling is gericht op complicaties en preventie hiervan.  De *dominante grondslag* voor dit cliëntprofiel is meestal een lichamelijke handicap (functiestoornis).  |  *Gemiddelde scores beperkingen*   |
| --- |
|  *Aard van de psychiatrische problematiek*   |
| --- |
|  *Aard van het begeleidingsdoel*   |
| --- |

| LG Wonen met zeer intensieve begeleiding en zeer intensieve verzorging.  | Zorgprofiel  |
|:---|:---|
| Cliënten zijn zeer ernstig lichamelijk gehandicapt, functioneren sociaal zeer beperkt zelfstandig en moeten op een eenduidige manier worden benaderd.  Cliënten kunnen zelf geen regie voeren over hun eigen leven en hebben daardoor ten aanzien van de *sociale redzaamheid* totale overname nodig. Dit betreft het onderhouden van de sociale relaties, communicatie,deelname aan het maatschappelijk leven, uitvoeren van taken en het regelen van de dagelijkse routine.  Cliënten hebben ten aanzien van de *psychosociale/cognitieve *functies vaak tot continu hulp, toezicht of sturing nodig. Continu hulp, toezicht of sturing kan met name het geval zijn bij het geheugen en denken, concentratie, perceptie van zichzelf en prikkelgevoeligheid van de cliënten. Oriëntatie met betrekking tot ruimte en personen is veelal beperkt tot de dagelijkse omgeving en mensen in de directe nabijheid. Het tijdsbesef is veelal beperkt.  De cliënt is volledig *ADL* afhankelijk. Het kan voorkomen dat er regelmatig twee verzorgenden nodig zijn om deze zorg van de cliënt over te nemen.  Ten aanzien van de *mobiliteit* is volledige overname nodig, zowel buitenshuis als binnenshuis. Daarbij hebben cliënten vaak moeite met oriëntatie in ruimte. Wat betreft de motoriek is vrijwel continu hulp, toezicht of sturing nodig.  Er is regelmatig tot vaak *verpleegkundige aandacht* vereist. Dit kan ook gespecialiseerd verpleegkundig handelen omvatten, waarbij sprake kan zijn van de directe beschikbaarheid van een verpleegkundige.  Er is veelal sprake van *gedragsproblematiek* voortkomend uit geriatrische of soms psychiatrische problematiek, de cliënten hebben af en toe tot vaak hulp, toezicht en sturing nodig. De cliënten kunnen met name door dwangmatig, ontremd en reactief gedrag vaak hulp, toezicht en sturing nodig hebben.  Er kan sprake zijn van *psychiatrische problematiek*, actief dan wel passief van aard.  De *aard van het begeleidingsdoel *is veelal gericht op (geleidelijke) achteruitgang of stabilisatie. De cliënten hebben een structurele zorgbehoefte, op zowel geplande als op niet geplande tijden.  De behandeling is gericht op complicaties en preventie hiervan.  De *dominante grondslag* voor dit cliëntprofiel is meestal een lichamelijke handicap (functiestoornis).  |  *Gemiddelde scores beperkingen*   |
| --- |
|  *Aard van de psychiatrische problematiek*   |
| --- |
|  *Aard van het begeleidingsdoel*   |
| --- |

| ZGaud Wonen met begeleiding en enige verzorging (2015).  | Zorgprofiel  |
|:---|:---|
| De cliënten zijn auditief en/of communicatief gehandicapt, met eventueel andere problematiek.  De cliënten hebben ten aanzien van de *sociale redzaamheid* regelmatig hulp, toezicht of sturing nodig. Dit kan met name het geval zijn bij communicatie, besluitnemings- en oplossingsvaardigheden, het uitvoeren van eenvoudige taken en bij het uitvoeren van complexe taken.  De cliënten hebben ten aanzien van de *psychosociale/cognitieve functies *af en toe hulp, toezicht of sturing nodig. Met name ten aanzien van informatieverwerking, prikkelgevoeligheid en bij het psychosociaal welbevinden van de cliënten is vaker hulp, toezicht of sturing nodig.  De cliënten kunnen *ADL *grotendeels zelf uitvoeren, er is af en toe toezicht of stimulatie nodig. Dit kan met name het geval zijn bij het eten en drinken.  De cliënten zijn zeer zelfstandig met betrekking tot *mobiliteit*.  Er is doorgaans geen behoefte aan *verpleging.*   Er kan sprake zijn van *gedragsproblematiek*.  Er kan soms sprake zijn van *psychiatrische problematiek*, welke actief dan wel passief van aard kan zijn.   *De aard van het begeleidingsdoel* is veelal gericht op ontwikkeling, soms ook op stabilisatie.  De* dominante grondslag* voor dit cliëntprofiel is meestal een zintuiglijke handicap (functiestoornis).  |  *Gemiddelde scores beperkingen*   |
| --- |
|  *Aard van de psychiatrische problematiek*   |
| --- |
|  *Aard van het begeleidingsdoel*   |
| --- |

| ZGaud Wonen met intensieve begeleiding en verzorging.  | Zorgprofiel  |
|:---|:---|
| De cliënten zijn auditief en/of communicatief gehandicapt en hebben beperkte meervoudige problematiek.  De cliënten hebben ten aanzien van de *sociale redzaamheid* hulp of overname van taken nodig. Dit kan met name het geval zijn bij communicatie, deelname aan het maatschappelijk leven, dagelijkse routine, besluitnemings- en oplossingsvaardigheden en bij het uitvoeren van eenvoudige en complexe taken.  De cliënten hebben ten aanzien van de *psychosociale/cognitieve functies *vaak tot continu hulp, toezicht of sturing nodig. Continu hulp, toezicht of sturing kan met name het geval zijn bij geheugen en denken, concentratie, perceptie van zichzelf en de omgeving en prikkelgevoeligheid van de cliënten.  De cliënten hebben ten aanzien van de *ADL *toezicht en stimulatie nodig, en soms hulp. Met name bij kleine verzorgingstaken, de persoonlijke zorg voor tanden, haren, nagels, huid en bij het wassen kan er hulp nodig zijn.  De cliënten hebben ten aanzien van de *mobiliteit* toezicht en stimulatie nodig. Met name bij het verplaatsen buitenshuis hebben cliënten vaak behoefte aan hulp.  Er kan enige (specialistische) *verpleegkundige aandacht *vereist zijn.  Er kan sprake zijn van *gedragsproblematiek, *hierbij is af en toe hulp, toezicht of sturing nodig. Met name vanwege dwangmatig en reactief gedrag met betrekking tot interactie kan vaker behoefte zijn aan hulp, toezicht of sturing.  Er kan sprake zijn van *psychiatrische problematiek, *welke vaak actief en soms passief of wisselend van aard is.   *De aard van het begeleidingsdoel* is veelal gericht op ontwikkeling, soms ook op stabilisatie. De cliënten hebben een structurele zorgbehoefte, op zowel geplande als op niet geplande tijden.  De* dominante grondslag* voor dit cliëntprofiel is meestal een zintuiglijke handicap (functiestoornis).  |  *Gemiddelde scores beperkingen*   |
| --- |
|  *Aard van de psychiatrische problematiek*   |
| --- |
|  *Aard van het begeleidingsdoel*   |
| --- |

| ZGaud Wonen met intensieve begeleiding en intensieve verzorging.  | Zorgprofiel  |
|:---|:---|
| De cliënten zijn auditief en/of communicatief gehandicapt en hebben een ernstige meervoudige problematiek.  De cliënten zijn niet sociaal zelfredzaam en hebben ten aanzien van de totale *sociale redzaamheid* overname nodig.  De cliënten hebben ten aanzien van de *psychosociale/cognitieve functies *vaak tot continu hulp, toezicht of sturing nodig. Continu hulp, toezicht of sturing kan met name het geval zijn bij geheugen en denken, concentratie, perceptie van zichzelf en de omgeving en bij prikkelgevoeligheid van de cliënten.  De cliënten kunnen de *ADL *niet of met veel moeite zelf uitvoeren, er is veelal sprake van hulp bij deze taken. Met name bij de kleine verzorgingstaken, de persoonlijke zorg voor tanden, haren, nagels, huid en bij het wassen kan in plaats van hulp soms overname noodzakelijk zijn.  De cliënten hebben ten aanzien van de *mobiliteit *vaak hulp, toezicht of stimulatie nodig. Dit is met name het geval met betrekking tot de oriëntatie in ruimte en het verplaatsen buitenshuis.  Er kan enige (specialistische) *verpleegkundige aandacht *vereist zijn.  Er kan sprake zijn van *gedragsproblematiek*, waarbij dan af en toe tot vaak hulp, toezicht of sturing nodig is.  Tevens is er vaak sprake van *psychiatrische problematiek*, welke vaak actief maar ook passief of wisselend van aard kan zijn.   *De aard van het begeleidingsdoel* is veelal gericht op ontwikkeling, soms op stabilisatie. De cliënten hebben een structurele zorgbehoefte, op zowel geplande als op niet geplande tijden.  De* dominante grondslag* voor dit cliëntprofiel is meestal een zintuiglijke handicap (functiestoornis).  |  *Gemiddelde scores beperkingen*   |
| --- |
|  *Aard van de psychiatrische problematiek*   |
| --- |
|  *Aard van het begeleidingsdoel*   |
| --- |

| ZGaud Wonen met intensieve begeleiding en enige verzorging.  | Zorgprofiel  |
|:---|:---|
| De cliënten zijn auditief en/of communicatief gehandicapt. Er is sprake van bijkomende problematiek.  De cliënten hebben ten aanzien van de *sociale redzaamheid* regelmatig hulp nodig. Dit kan met name het geval zijn bij communicatie, deelname aan het maatschappelijk leven, dagelijkse routine en bij het uitvoeren van eenvoudige taken. Bij besluitnemings- en oplossingsvaardigheden en het uitvoeren van complexe taken kan sprake zijn van overname.  De cliënten hebben ten aanzien van de *psychosociale/cognitieve functies *vaak hulp, toezicht of sturing nodig. Met name ten aanzien van informatieverwerking, geheugen en denken, prikkelgevoeligheid, perceptie van zichzelf en de omgeving, zelfbepaling en bij het psychosociaal welbevinden van de cliënten is vaker hulp, toezicht of sturing nodig.  De cliënten kunnen *ADL *grotendeels zelf uitvoeren, er is af en toe toezicht of stimulatie nodig. Dit kan met name het geval zijn bij persoonlijke zorg zoals wassen en eten en drinken.  De cliënten zijn doorgaans zelfstandig met betrekking tot *mobiliteit*.  Met name bij het verplaatsen buitenshuis hebben cliënten soms toezicht of sturing nodig.  Er is doorgaans geen behoefte aan *verpleging.*   Er kan sprake zijn van *gedragsproblematiek, *hierbij is af en toe toezicht of sturing nodig. Met name vanwege reactief gedrag met betrekking tot interactie, manipulatief en dwangmatig gedrag.  Er kan sprake zijn van *psychiatrische problematiek*, welke actief dan wel passief van aard kan zijn.   *De aard van het begeleidingsdoel* is veelal gericht op ontwikkeling, soms ook op stabilisatie. De cliënten hebben een structurele zorgbehoefte, op zowel geplande als op niet geplande tijden.  De *dominante grondslag* voor dit cliëntprofiel is meestal een zintuiglijke handicap (functiestoornis).  |  *Gemiddelde scores beperkingen*   |
| --- |
|  *Aard van de psychiatrische problematiek*   |
| --- |
|  *Aard van het begeleidingsdoel*   |
| --- |

| ZGvis Wonen met enige begeleiding en enige verzorging (2015)  | Zorgprofiel  |
|:---|:---|
| De cliënten zijn enkelvoudig visueel gehandicapt en hebben een beperkte andere problematiek.  De cliënten hebben ten aanzien van de *sociale redzaamheid* toezicht en stimulatie nodig. Dit kan met name het geval zijn bij communicatie, besluitnemings- en oplossingsvaardigheden en bij het uitvoeren van complexe taken.  De cliënten hebben ten aanzien van de *psychosociale/cognitieve functies *af en toe hulp, toezicht of sturing nodig. Dit kan met name het geval zijn bij geheugen en denken, concentratie, perceptie van de omgeving en zichzelf en bij het psychosociaal welbevinden van de cliënten.  De cliënten kunnen de *ADL* grotendeels zelf uitvoeren, er kan bij het eten en drinken toezicht of stimulatie nodig zijn.  De cliënten zijn zelfstandig met betrekking tot *mobiliteit*, er kan af en toe sprake zijn van behoefte aan toezicht of stimulatie bij het verplaatsen buitenshuis.  Er is doorgaans geen sprake van *verpleging*.   *Gedragsproblematiek* en *psychiatrische problematiek* zijn doorgaans niet aan de orde.   *De aard van het begeleidingsdoel* is meestal gericht op ontwikkeling of soms stabilisatie. De cliënten hebben een structurele zorgbehoefte, op zowel geplande als op niet geplande tijden.  De* dominante grondslag* voor dit cliëntprofiel is meestal een zintuiglijke handicap (functiestoornis).  |  *Gemiddelde scores beperkingen*   |
| --- |
|  *Aard van de psychiatrische problematiek*   |
| --- |
|  *Aard van het begeleidingsdoel*   |
| --- |

| ZGvis Wonen met begeleiding en enige verzorging.  | Zorgprofiel  |
|:---|:---|
| De cliënten zijn enkelvoudig visueel gehandicapt en hebben matige andere problematiek.  De cliënten hebben ten aanzien van *sociale redzaamheid* toezicht en stimulatie nodig en soms hulp. Hulp is met name nodig bij deelname aan het maatschappelijk leven, het uitvoeren van eenvoudige en complexe taken en ten aanzien van besluitnemings- en oplossingsvaardigheden.  De cliënten hebben ten aanzien van de *psychosociale/cognitieve functies *regelmatig hulp, toezicht of sturing nodig. Met name ten aanzien van informatieverwerking, perceptie van de omgeving en zichzelf en bij de prikkelgevoeligheid van de cliënten is vaker behoefte aan hulp, toezicht of sturing.  De cliënten kunnen de *ADL-taken* grotendeels zelf uitvoeren, maar hebben wel regelmatig behoefte aan toezicht of stimulatie. Overname kan met name nodig zijn als het gaat om kinderen.  De cliënten zijn redelijk zelfstandig met betrekking tot *mobiliteit*, er is af en toe toezicht of stimulatie nodig. Bij het verplaatsen buitenshuis kan soms hulp nodig zijn.   *Verpleging* is niet of in geringe mate aan de orde voor deze cliënten.  Er is meestal geen sprake van *gedragsproblematiek*.  Er kan *psychiatrische problematiek* aan de orde zijn, actief dan wel passief van aard.   *De aard van het begeleidingsdoel *is veelal gericht op ontwikkeling of stabilisatie. De cliënten hebben een structurele zorgbehoefte, op zowel geplande als op niet geplande tijden.  De* dominante grondslag* voor dit cliëntprofiel is meestal een zintuiglijke handicap (functiestoornis).  |  *Gemiddelde scores beperkingen*   |
| --- |
|  *Aard van de psychiatrische problematiek*   |
| --- |
|  *Aard van het begeleidingsdoel*   |
| --- |

| ZGvis Wonen met intensieve begeleiding en verzorging.  | Zorgprofiel  |
|:---|:---|
| De cliënten zijn visueel gehandicapt en hebben ernstige andere problematiek.  De cliënten hebben ten aanzien van de *sociale redzaamheid* hulp en soms overname nodig. Met betrekking tot communicatie (begrijpen wat anderen zeggen, zich begrijpelijk maken en lezen, schrijven en rekenen) is hulp nodig. Van overname is sprake ten aanzien van deelname aan het maatschappelijk leven, het nemen van besluiten, uitvoeren van eenvoudige en complexe taken en het regelen van dagelijkse routine.  De cliënten hebben ten aanzien van de *psychosociale/cognitieve functies *regelmatig hulp, toezicht of sturing nodig. Met name ten aanzien van informatieverwerking, perceptie van de omgeving en zichzelf en bij de prikkelgevoeligheid van de cliënten kan vaker behoefte zijn aan hulp, toezicht of sturing.  De cliënten hebben ten aanzien van *ADL* met name behoefte aan toezicht en stimulatie, soms ook aan hulp, vooral bij de kleine verzorgingstaken en de persoonlijke zorg voor tanden, haren, nagels, huid en bij het aan- en uitkleden.  De cliënten zijn redelijk zelfstandig met betrekking tot *mobiliteit*, er is af en toe toezicht of stimulering nodig. Bij het verplaatsen buitenshuis en oriëntatie in ruimten is meestal hulp nodig, soms ook bij verplaatsingen binnenshuis.   *Verpleging* is niet of in geringe mate aan de orde voor deze cliënten.  Er kan sprake zijn van *gedrags- en psychiatrische problematiek*, welke zowel actief als passief van aard kan zijn.  De *aard van het begeleidingsdoel* is met name gericht op ontwikkeling en in kleinere mate op stabilisatie of achteruitgang. De cliënten hebben een structurele zorgbehoefte, op zowel geplande als op niet geplande tijden.  De* dominante grondslag* voor dit cliëntprofiel is meestal een zintuiglijke handicap (functiestoornis).  |  *Gemiddelde scores beperkingen*   |
| --- |
|  *Aard van de psychiatrische problematiek*   |
| --- |
|  *Aard van het begeleidingsdoel*   |
| --- |

| ZGvis Wonen met intensieve begeleiding en intensieve verzorging.  | Zorgprofiel  |
|:---|:---|
| De cliënten zijn visueel gehandicapt en hebben een ernstige meervoudige problematiek.  De cliënten hebben ten aanzien van de *sociale redzaamheid* hulp en overname nodig. Overname kan met name het geval zijn bij deelname aan het maatschappelijk leven, communicatie, huishoudelijk leven, dagelijkse routine regelen en bij uitvoering van eenvoudige en complexe taken.  De cliënten hebben ten aanzien van de *psychosociale/cognitieve functies *vaak hulp, toezicht of sturing nodig. Dit kan met name het geval zijn bij concentratie, geheugen en denken, perceptie van de omgeving en zichzelf en de prikkelgevoeligheid van de cliënten.  De cliënten hebben ten aanzien van *ADL* doorgaans hulp nodig. Overname kan soms nodig zijn met betrekking tot de kleine verzorgingstaken, persoonlijke zorg voor tanden, haren, nagels, huid en bij het wassen en kleden.  De cliënten hebben ten aanzien van *mobiliteit* met name hulp en overname nodig. Hulp is nodig bij het voortbewegen binnenshuis, overname is nodig met betrekking tot het verplaatsen buitenshuis en oriëntatie in ruimten. Ook ten aanzien van de motoriek kan af en toe behoefte bestaan aan hulp, toezicht of sturing.   *Verpleging* is niet of in geringe mate aan de orde bij deze cliënten.  Er kan sprake zijn van *gedragsproblematiek* waarbij dan af en toe hulp, toezicht of sturing nodig is. Ook kan er sprake zijn van *psychiatrische problematiek*, actief dan wel passief van aard.   *De aard van het begeleidingsdoel* is vaak gericht op ontwikkeling, maar kan ook gericht zijn op stabilisatie of het omgaan met (geleidelijke) achteruitgang. De cliënten hebben een structurele zorgbehoefte, op zowel geplande als op niet geplande tijden.  De* dominante grondslag* voor dit cliëntprofiel is meestal een zintuiglijke handicap (functiestoornis).  |  *Gemiddelde scores beperkingen*   |
| --- |
|  *Aard van de psychiatrische problematiek*   |
| --- |
|  *Aard van het begeleidingsdoel*   |
| --- |

| ZGvis Wonen met zeer intensieve begeleiding en zeer intensieve verzorging.  | Zorgprofiel  |
|:---|:---|
| De cliënten zijn visueel gehandicapt en hebben zeer ernstige meervoudige problematiek. Dit kan zowel een sterke begeleidingsbehoefte in combinatie met intensieve verzorging zijn (groep A), als ook intensieve begeleiding in combinatie met intensieve gedragsregulering (groep B). Beide profielen worden in dit ZZP onderscheiden en beschreven.  De cliënten hebben ten aanzien van de totale *sociale redzaamheid* hulp of volledige overname nodig.  De cliënten hebben ten aanzien van de *psychosociale/cognitieve functies *vaak tot continu hulp, toezicht of sturing nodig. Dit kan met name het geval zijn bij het geheugen en denken, concentratie, perceptie van de omgeving en zichzelf en bij de prikkelgevoeligheid van de cliënten.  Cliëntgroep A heeft ten aanzien van *ADL-taken* volledige hulp of overname nodig.  Ten aanzien van de *mobiliteit* heeft cliëntgroep A veelal overname nodig. Overname kan met name het geval zijn bij oriëntatie in ruimte, bewegen, transfers maken en het voortbewegen binnens- en buitenshuis. Ook ten aanzien van de motoriek kan regelmatig behoefte bestaan aan hulp, toezicht of sturing.  Cliëntgroep B kan de *ADL-taken *veelal zelf uitvoeren, waarbij wel sprake kan zijn van toezicht of stimulatie.  Ten aanzien van de *mobiliteit* geldt voor cliëntgroep B dat zij in grote mate zelfredzaam zijn, soms kan enig toezicht of stimuleren nodig zijn.  Bij cliëntgroep A kan voor een deel van de cliënten* verpleegkundige aandacht* vereist zijn. Bij cliëntgroep B is *verpleegkundige aandacht* niet of in geringe mate aan de orde.  Bij cliëntgroep A kan soms sprake zijn van *gedragsproblematiek*, met name in de vorm van dwangmatig gedrag en/of reactief gedrag met betrekking tot interactie.  Bij cliëntgroep B is vaak sprake van *gedragsproblematiek* welke gerelateerd kan zijn aan verslavingsgedrag. Dit kan zich met name uiten in verbaal agressief gedrag, manipulatief en/of dwangmatig gedrag. Hierbij bestaat regelmatig behoefte aan hulp, toezicht of sturing.   *Psychiatrische problematiek* kan voorkomen bij deze cliënten, dit kan zowel passief als actief van aard zijn. Actieve psychiatrische problematiek komt met name voor bij cliëntgroep B.  Bij cliëntgroep A is de *aard van het begeleidingsdoel* met name gericht op ontwikkeling, maar kan ook stabilisatie of begeleiding bij achteruitgang betreffen. Soms is sprake van begeleiding in de terminale fase.  Bij cliëntgroep B is de *aard van het begeleidingsdoel* meestal gericht op stabilisatie of op ontwikkeling. Dit uit zich in het reguleren van de gedragsproblematiek en het bieden van structuur en veiligheid.  De cliënten hebben een structurele zorgbehoefte, op zowel geplande als op niet geplande tijden.  De* dominante grondslag* voor dit cliëntprofiel is meestal een zintuiglijke handicap (functiestoornis).  |  *Gemiddelde scores beperkingen (A)*   |
| --- |
|  *Gemiddelde scores beperkingen (B)*   |
| --- |
|  *Aard van de psychiatrische problematiek*   |
| --- |
|  *Aard van het begeleidingsdoel*   |
| --- |

| GGZ-B Voortgezet verblijf met intensieve begeleiding.  | Zorgprofiel  |
|:---|:---|
| Deze cliëntgroep heeft vanwege een psychiatrische aandoening een vorm van behandeling (geneeskundige zorg) nodig die het verblijf in een instelling noodzakelijk maakt. Daarnaast is intensieve begeleiding nodig, die continu nabij is. De cliënten hebben een veilige, weinig eisende en prikkelarme verblijfsomgeving nodig die bescherming, stabiliteit en structuur biedt. De behandelaar is integraal verantwoordelijk voor het behandelplan en verblijf.  De cliënten hebben ten aanzien van hun *sociale redzaamheid* dagelijks intensieve begeleiding nodig. Er is sprake van verlies van zelfregie en van een verstoord dag- en nachtritme. Cliënten hebben grote problemen met het onderhouden van sociale relaties en het invullen van de dag. Tot deelname aan het maatschappelijk leven is men nagenoeg niet in staat en vaak ook niet in geïnteresseerd. Daarnaast zijn er forse beperkingen in de besluitnemings- en oplossingsvaardigheden en bij het initiëren en uitvoeren van eenvoudige en complexere taken. De cliënten hebben in het algemeen begeleiding nodig bij het beheren van geld en het verrichten van administratieve handelingen. Ze reizen doorgaans met begeleiding.  De cliënten hebben in het algemeen intensieve ondersteuning nodig ten aanzien van alle *cognitieve/psychische functies*.  De *aard van het behandel-/begeleidingsdoel *kan ontwikkelingsgericht zijn, zodanig dat terugkeer naar huis dan wel plaatsing in een beschermende woonomgeving mogelijk wordt. De behandeling is daarbij met name gericht op het herstel van het persoonlijk functioneren. Er is echter ook een groep cliënten die als chronisch is te beschouwen. Voor deze groep is stabilisatie en continuering van de situatie het uitgangspunt. Ook kan sprake zijn van begeleiding bij achteruitgang. Deze groep zal permanent behandeling nodig blijven hebben om verdere/nieuwe terugval te voorkomen.  Ten aanzien van *ADL* hebben de cliënten in het algemeen behoefte aan toezicht of stimulatie met betrekking tot de persoonlijke verzorging.  Ten aanzien van *mobiliteit* hebben de cliënten in het algemeen geen hulp nodig.  Bij deze cliënten kan terugkerend sprake zijn van enige *gedragsproblematiek*, maar die is hanteerbaar in de context van voortdurende begeleiding. Dit speelt met name bij reactief gedrag met betrekking tot interactie.  De *psychiatrische problematiek *bij deze cliënten variëren van passief tot actief. De psychiatrische symptomen zijn bij tijd en wijle lastig onder controle te krijgen; dan is intensivering van zorg gewenst (of bijstelling van medicatie).  Het profiel is van toepassing op een volwassen cliënt waarvoor de GGZ-behandelaar heeft aangegeven dat dit onder de Zorgverzekeringswet aangevangen behandeltraject na drie jaar nog niet is afgerond.  |  *Gemiddelde scores beperkingen*   |
| --- |
|  *Aard van de psychiatrische problematiek*   |
| --- |
|  *Behandel-/begeleidingsdoel*   |
| --- |

| GGZ-B Voortgezet verblijf met intensieve begeleiding en verzorging.  | Zorgprofiel  |
|:---|:---|
| Deze cliëntgroep heeft vanwege een ernstige psychiatrische aandoening een vorm van behandeling (geneeskundige zorg) nodig die het verblijf in een instelling noodzakelijk maakt. Daarnaast is intensieve begeleiding plus verzorging vanwege (somatische) gezondheidsproblemen nodig. De cliënten hebben een structuur en toezicht biedende beschermende verblijfsomgeving nodig. De behandelaar is integraal verantwoordelijk voor het behandelplan en verblijf.  De cliënten hebben ten aanzien van hun *sociale redzaamheid* dagelijks intensieve begeleiding nodig. Er is sprake van verlies, van zelfregie en van een verstoord dag- en nachtritme. Cliënten hebben grote problemen met het onderhouden van sociale relaties en het invullen van de dag. Tot deelname aan het maatschappelijk leven is men niet in staat. Daarnaast zijn er forse beperkingen in de besluitnemings- en oplossingsvaardigheden en bij het initiëren en uitvoeren van eenvoudige en complexere taken. De cliënten hebben in het algemeen begeleiding nodig bij het beheren van geld en het verrichten van administratieve handelingen. Ze reizen doorgaans met begeleiding.  De cliënten hebben in het algemeen intensieve ondersteuning nodig ten aanzien van alle *cognitieve/psychische functies*.  De *aard van het behandel-/begeleidingsdoel *kan ontwikkelingsgericht zijn, zodanig dat terugkeer naar huis dan wel plaatsing in een beschermende woonomgeving mogelijk wordt. Er is echter ook een groep cliënten die als chronisch is te beschouwen. Voor deze groep is stabilisatie en continuering van de situatie het uitgangspunt. Deze groep zal permanent behandeling nodig blijven hebben om verdere/nieuwe terugval te voorkomen.  Ten aanzien van *ADL* hebben de cliënten vanwege gezondheidsproblemen vaak dagelijks behoefte aan hulp bij de persoonlijke verzorging (bijvoorbeeld als gevolg van problemen passend bij het ouder worden of door verwaarlozing van de gezondheid door het zwerven op straat).  Ten aanzien van *mobiliteit* hebben de cliënten in het algemeen geen hulp nodig.  Bij deze cliënten is sprake van *gedragsproblematiek*. De behandeling is mede gericht op het beheersbaar houden van deze gedragsproblematiek en het omgaan met defecten.  De *psychiatrische problematiek *is bij deze cliënten over het algemeen actief van aard (de psychopathologie is floride en/of er is sprake van een actieve middelen verslaving).  Het profiel is van toepassing op een volwassen cliënt waarvoor de GGZ-behandelaar heeft aangegeven dat dit onder de Zorgverzekeringswet aangevangen behandeltraject na drie jaar nog niet is afgerond.  |  *Gemiddelde scores beperkingen*   |
| --- |
|  *Aard van de psychiatrische problematiek*   |
| --- |
|  *Behandel-/begeleidingsdoel*   |
| --- |

| GGZ-B Voortgezet verblijf met intensieve begeleiding en gedragsregulering.  | Zorgprofiel  |
|:---|:---|
| Deze cliëntgroep heeft vanwege een ernstige psychiatrische aandoening intensieve behandeling (geneeskundige zorg) nodig die het verblijf in een instelling noodzakelijk maakt. Daarnaast is intensieve begeleiding en structurering nodig. De verblijfsomgeving moet structuur, veiligheid en bescherming bieden. De behandelaar is integraal verantwoordelijk voor het behandelplan en verblijf.  De cliënten hebben ten aanzien van hun *sociale redzaamheid* dagelijks intensieve begeleiding nodig die voortdurend nabij is, met daarnaast een sterk gestructureerde dagindeling. Cliënten zijn nauwelijks in staat sociale relaties te onderhouden en de dag in te vullen. Tot deelname aan het maatschappelijk leven is men niet in staat, noch geïnteresseerd. Daarnaast ontbreken de besluitnemings- en oplossingsvaardigheden en moet het initiëren en uitvoeren van eenvoudige en complexere taken vaak worden overgenomen. De cliënten hebben begeleiding nodig bij het beheren van geld en het verrichten van administratieve handelingen. Ze reizen met begeleiding.  De cliënten hebben intensieve ondersteuning nodig ten aanzien van alle *cognitieve/ psychische functies*.  De *aard van het behandel-/begeleidingsdoel *kan ontwikkelingsgericht zijn, zodanig dat terugkeer naar huis dan wel plaatsing in een beschermende woonomgeving mogelijk wordt. Er is echter ook een groep cliënten die als chronisch is te beschouwen. Voor deze groep is stabilisatie en continuering van de situatie het uitgangspunt. Deze groep zal permanent behandeling nodig blijven hebben om verdere/nieuwe terugval te voorkomen.  Ten aanzien van *ADL* hebben de cliënten betreffende de verschillende aspecten behoefte aan toezicht en stimulatie en/of hulp. Er kunnen somatische problemen zijn die extra aandacht vragen; als gevolg van zelfverwaarlozing.  Ten aanzien van *mobiliteit *hebben de cliënten in het algemeen geen hulp nodig.  Bij deze cliënten is sprake van ernstige *gedragsproblematiek *die, mede vanuit de behandeling, voortdurend moet worden gereguleerd. Deze cliënten doen een groot beroep op hun sociale omgeving en zetten deze voortdurend onder druk met manipulatief gedrag. Ze zijn beperkt gevoelig voor correctie, hebben weinig inzicht in hun eigen aandeel bij interactieproblemen en een relatief beperkt leervermogen. Er is sprake van verbaal agressief gedrag, manipulatief, dwangmatig, destructief en reactief gedrag met betrekking tot interactie. Er kan sprake zijn van zelfverwondend of zelfbeschadigend gedrag.  De *psychiatrische problematiek *is bij deze cliënten over het algemeen actief van aard (de psychopathologie is floride en/of er is sprake van actieve middelenverslaving). De psychiatrische symptomen zijn moeilijk onder controle te krijgen. Er is regelmatig sprake van intensivering van de behandeling en begeleiding en er is regelmatige bijstelling van de medicatie nodig.  Het profiel is van toepassing op een volwassen cliënt waarvoor de GGZ-behandelaar heeft aangegeven dat dit onder de Zorgverzekeringswet aangevangen behandeltraject na drie jaar nog niet is afgerond.  |  *Gemiddelde scores beperkingen*   |
| --- |
|  *Aard van de psychiatrische problematiek*   |
| --- |
|  *Behandel-/begeleidingsdoel*   |
| --- |

| GGZ-B Voortgezet verblijf met intensieve begeleiding en intensieve verpleging en verzorging.  | Zorgprofiel  |
|:---|:---|
| Deze cliëntgroep heeft vanwege een ernstige psychiatrische aandoening intensieve behandeling (geneeskundige zorg) nodig die het verblijf in een instelling noodzakelijk maakt. Daarnaast is er, in combinatie met een somatische aandoening, een lichamelijke handicap of verstandelijke beperking, intensieve begeleiding en zorg nodig. De verblijfsomgeving moet structuur, veiligheid en bescherming bieden en zijn aangepast aan de beperkingen van de cliënten (b.v. rolstoelgebruik). De behandelaar is integraal verantwoordelijk voor het behandelplan en verblijf.  De cliënten hebben ten aanzien van hun *sociale redzaamheid* dagelijks intensieve begeleiding nodig die voortdurend nabij is, met daarnaast een sterk gestructureerde dagindeling. Cliënten zijn nauwelijks in staat sociale relaties te onderhouden en de dag in te vullen. Tot deelname aan het maatschappelijk leven is men niet in staat, noch geïnteresseerd. Daarnaast ontbreken de besluitnemings- en oplossingsvaardigheden en moet het initiëren en uitvoeren van eenvoudige en complexere taken vaak worden overgenomen. De cliënten hebben begeleiding nodig bij het beheren van geld en het verrichten van administratieve handelingen. Ze reizen met begeleiding.  De cliënten hebben intensieve ondersteuning nodig ten aanzien van alle *cognitieve/ psychische functies*.  De *aard van het behandel-/begeleidingsdoel *kan ontwikkelingsgericht zijn, zodanig dat terugkeer naar huis dan wel plaatsing in een beschermende woonomgeving mogelijk wordt. Er is echter ook een groep cliënten die als chronisch is te beschouwen. Voor deze groep is stabilisatie en continuering van de situatie of begeleiding bij achteruitgang het uitgangspunt. Deze groep zal permanent behandeling nodig blijven hebben om verdere/nieuwe terugval te voorkomen of te beperken.  Met betrekking tot *ADL* is er uitgebreide behoefte aan hulp, onder andere bij het eten en drinken, bij het zich wassen en kleden, de toiletgang, eten en drinken. De cliënt is op dit gebied nagenoeg volledig zorgafhankelijk. Bij deze cliënten is tevens vaak sprake van *verpleegkundig handelen* als gevolg van fysieke gezondheidsproblemen.  Ten aanzien van *mobiliteit* is met betrekking tot het maken van transfers (in en uit bed; in en uit rolstoel) hulp nodig.  Bij deze cliënten is sprake van *gedragsproblematiek*. De behandeling is mede gericht op het beheersbaar houden van deze gedragsproblematiek.  De *psychiatrische problematiek *is bij deze cliënten over het algemeen actief van aard (de psychopathologie is floride). De psychiatrische symptomen zijn moeilijk onder controle te krijgen. Er is regelmatig sprake van intensivering van de behandeling en begeleiding en er is regelmatige bijstelling van de medicatie nodig. De behandeling is zowel gericht op de psychiatrische problematiek als op de bijkomende problematiek.  Het profiel is van toepassing op een volwassen cliënt waarvoor de GGZ-behandelaar heeft aangegeven dat dit onder de Zorgverzekeringswet aangevangen behandeltraject na drie jaar nog niet is afgerond.  |  *Gemiddelde scores beperkingen*   |
| --- |
|  *Aard van de psychiatrische problematiek*   |
| --- |
|  *Behandel-/begeleidingsdoel*   |
| --- |

| GGZ-B Beveiligd voortgezet verblijf vanwege extreme gedragsproblematiek met zeer intensieve begeleiding.  | Zorgprofiel  |
|:---|:---|
| Deze cliëntgroep heeft vanwege een zeer ernstige psychiatrische aandoening zeer intensieve behandeling (geneeskundige zorg) nodig die het verblijf in een instelling noodzakelijk maakt. Daarnaast is zeer intensieve begeleiding nodig met daarnaast intensieve verzorging, een buitengewoon gestructureerd klimaat en grote mate van beveiliging en bescherming. De verblijfsomgeving moet hier op zijn afgestemd. Er is een specifieke bouwkundige setting en specifieke beveiligingsklimaat nodig. De behandelaar is integraal verantwoordelijk voor het behandelplan en verblijf.  De cliënten hebben ten aanzien van hun *sociale redzaamheid* dagelijks zeer intensieve begeleiding nodig die voortdurend nabij is, met daarnaast een buitengewoon sterk gestructureerde dagindeling. Cliënten zijn niet in staat sociale relaties te onderhouden en de dag in te vullen. Deelname aan het maatschappelijk leven is vanwege de extreme gedragsproblematiek niet aan de orde. Verder ontbreken alle besluitnemings- en oplossingsvaardigheden en moet het initiëren en uitvoeren van eenvoudige en complexere taken volledig worden overgenomen.  De cliënten hebben intensieve ondersteuning nodig ten aanzien van alle *cognitieve/ psychische functies*.  De *aard van het behandel-/begeleidingsdoel *kan ontwikkelingsgericht zijn, zodanig dat terugkeer naar huis dan wel plaatsing in een beschermende woonomgeving mogelijk wordt. Er is echter ook een groep cliënten die als chronisch is te beschouwen. Voor deze groep is stabilisatie en continuering van de situatie het uitgangspunt. Deze groep zal permanent een behandeling nodig blijven hebben om verdere/nieuwe terugval te voorkomen.  Ten aanzien van *ADL* hebben de cliënten betreffende de verschillende aspecten behoefte aan enige hulp. Bij deze cliënten is regelmatig tot vaak *verpleegkundig handelen* nodig (medicatie en gezondheidsbescherming).  Ten aanzien van *mobiliteit* hebben de cliënten in beperkte mate hulp nodig. Uit veiligheidsoverwegingen kan geen sprake zijn van het zelfstandig verplaatsen buitenshuis.  Deze cliënten kennen verschillende vormen van extreme *gedragsproblematiek*. Dit betreft verbaal agressief, lichamelijk agressief, destructief, manipulatief, dwangmatig, ongecontroleerd en reactief gedrag. Hierbij is continu behoefte aan hulp, toezicht of sturing. Daarbij is zelfverwondend of zelfbeschadigend gedrag eveneens te verwachten. De cliënten doen een groot beroep op hun sociale omgeving en zetten deze continu onder druk. Ze zijn ongevoelig voor correctie, hebben geen inzicht in hun eigen aandeel bij interactieproblemen en hebben een zeer beperkt leervermogen. *Ze kunnen frequent en onvoorspelbaar fors gewelddadig reageren*.  De *psychiatrische problematiek *is bij deze cliënten over het algemeen actief van aard (de psychopathologie is floride). De psychiatrische symptomen zijn moeilijk onder controle te krijgen. Er is regelmatig sprake van intensivering van de behandeling en begeleiding en er is regelmatige bijstelling van de medicatie nodig.  Het profiel is van toepassing op een volwassen cliënt waarvoor de GGZ-behandelaar heeft aangegeven dat dit onder de Zorgverzekeringswet aangevangen behandeltraject na drie jaar nog niet is afgerond.  |  *Gemiddelde scores beperkingen*   |
| --- |
|  *Aard van de psychiatrische problematiek*   |
| --- |
|  *Behandel-/begeleidingsdoel*   |
| --- |

### Bijlage B 

####bij artikel 8.2  van de Regeling langdurige zorg

####Verdeling van gemeenten over zorgkantoorregio's in 2015

*Groningen*  Appingedam, Bedum, Bellingwedde, De Marne, Delfzijl, Eemsmond, Groningen, Grootegast, Haren, Hoogezand-Sappemeer, Leek, Loppersum, Marum, Menterwolde, Oldambt, Pekela, Slochteren, Stadskanaal, Ten Boer, Veendam, Vlagtwedde, Winsum, Zuidhorn  *Friesland*  Achtkarspelen, Ameland, Dantumadiel, de Friese Meren, Dongeradeel, Ferwerderadiel, Franekeradeel, Harlingen, Heerenveen, het Bildt, Kollumerland en Nieuwkruisland, Leeuwarden, Leeuwarderadeel, Littenseradiel, Menameradiel, Ooststellingwerf, Opsterland, Schiermonnikoog, Smallingerland, Súdwest Fryslân, Terschelling, Tytsjerksteradiel, Vlieland, Weststellingwerf  *Drenthe*  Aa en Hunze, Assen, Borger-Odoorn, Coevorden, De Wolden, Emmen, Hoogeveen, Meppel, Midden-Drenthe, Noordenveld, Tynaarlo, Westerveld  *Zwolle*  Dalfsen, Elburg, Ermelo, Hardenberg, Harderwijk, Hattem, Kampen, Nunspeet, Oldebroek, Ommen, Putten, Staphorst, Steenwijkerland, Zwartewaterland, Zwolle  *Twente*  Almelo, Borne, Dinkelland, Enschede, Haaksbergen, Hellendoorn, Hengelo, Hof van Twente, Losser, Oldenzaal, Rijssen-Holten, Tubbergen, Twenterand, Wierden  *Apeldoorn, Zutphen e.o.*  Apeldoorn, Brummen, Epe, Heerde, Lochem, Zutphen  *Arnhem*  Aalten, Arnhem, Barneveld, Berkelland, Bronckhorst, Doesburg, Doetinchem, Duiven, Ede, Lingewaard, Montferland, Oost-Gelre, Oude IJsselstreek, Overbetuwe, Renkum, Rheden, Rijnwaarden, Rozendaal, Scherpenzeel, Wageningen, Westervoort, Winterswijk, Zevenaar  *Nijmegen*  Beuningen, Buren, Culemborg, Druten, Geldermalsen, Gennep, Groesbeek, Heumen, Lingewaal, Mook en Middelaar, Neder-Betuwe, Neerijnen, Nijmegen, Tiel, West Maas en Waal, Wijchen  *Utrecht*  Amersfoort, Baarn, Bunnik, Bunschoten, De Bilt, De Ronde Venen, Houten, IJsselstein, Leusden, Lopik, Montfoort, Nieuwegein, Nijkerk, Oudewater, Renswoude, Rhenen, Soest, Stichtse Vecht, Utrecht, Utrechtse Heuvelrug, Veenendaal, Vianen, Wijk bij Duurstede, Woerden, Woudenberg, Zeist  *Flevoland*  Dronten, Lelystad, Noordoostpolder, Urk, Zeewolde  *‘t Gooi*  Almere, Blaricum, Bussum, Eemnes, Hilversum, Huizen, Laren, Muiden, Naarden, Weesp, Wijdemeren  *Noord-Holland Noord*  Alkmaar, Bergen nh, Den Helder, Drechterland, Enkhuizen, Heerhugowaard, Heiloo, Hollands Kroon, Hoorn, Koggenland, Langedijk, Medemblik, Opmeer, Schagen, Stede Broec, Texel  *Kennemerland*  Beverwijk, Bloemendaal, Castricum, Haarlem, Haarlemmerliede en Spaarnwoude, Heemskerk, Heemstede, Uitgeest, Velsen, Zandvoort  *Zaanstreek/Waterland*  Beemster, Edam-Volendam, Landsmeer, Oostzaan, Purmerend, Waterland, Wormerland, Zaanstad, Zeevang  *Amsterdam*  Amsterdam, Diemen  *Amstelland en de Meerlanden*  Aalsmeer, Amstelveen, Haarlemmermeer, Ouder-Amstel, Uithoorn  *Zuid-Holland Noord*  Alphen aan den Rijn, Hillegom, Kaag en Braassem, Katwijk, Leiden, Leiderdorp, Lisse, Nieuwkoop, Noordwijk, Noordwijkerhout, Oegstgeest, Teylingen, Voorschoten, Zoeterwoude  *Haaglanden*  ‘s-Gravenhage, Leidschendam-Voorburg, Rijswijk, Wassenaar, Zoetermeer  *Delft Westland Oostland*  Delft, Lansingerland, Midden-Delfland, Pijnacker-Nootdorp, Westland  *Midden-Holland*  Bodegraven-Reeuwijk, Gouda, Krimpenerwaard, Waddinxveen, Zuidplas  *Rotterdam*  Capelle aan den IJssel, Krimpen aan den IJssel, Rotterdam  *Nieuwe Waterweg Noord*  Maassluis, Schiedam, Vlaardingen  *Zuid-Hollandse eilanden*  Albrandswaard, Barendrecht, Binnenmaas, Brielle, Cromstrijen, Goeree-Overflakkee, Hellevoetsluis, Korendijk, Nissewaard, Oud-Beijerland, Ridderkerk, Strijen, Westvoorne  *Waardenland*  Alblasserdam, Dordrecht, Giessenlanden, Gorinchem, Hardinxveld-Giessendam, Hendrik-Ido-Ambacht, Leerdam, Molenwaard, Papendrecht, Sliedrecht, Zederik, Zwijndrecht  *Zeeland*  Borsele, Goes, Hulst, Kapelle, Middelburg, Noord-Beveland, Reimerswaal, Schouwen-Duiveland, Sluis, Terneuzen, Tholen, Veere, Vlissingen  *West-Brabant*  Aalburg, Alphen-Chaam, Baarle-Nassau, Bergen op Zoom, Breda, Drimmelen, Etten-Leur, Geertruidenberg, Halderberge, Moerdijk, Oosterhout, Roosendaal, Rucphen, Steenbergen, Werkendam, Woensdrecht, Woudrichem, Zundert  *Midden-Brabant*  Dongen, Gilze en Rijen, Goirle, Heusden, Hilvarenbeek, Loon op Zand, Oisterwijk, Tilburg, Waalwijk  *Noordoost Brabant*  Bernheze, Boekel, Boxmeer, Boxtel, Cuijk, Grave, Haaren, Landerd, Maasdriel, Mill en Sint Hubert, Oss, Schijndel, ‘s-Hertogenbosch, Sint Anthonis, Sint-Michielsgestel, Sint-Oedenrode, Uden, Veghel, Vught, Zaltbommel  *Zuidoost Brabant*  Asten, Bergeijk, Best, Bladel, Cranendonck, Deurne, Eersel, Eindhoven, Geldrop-Mierlo, Gemert-Bakel, Heeze-Leende, Helmond, Laarbeek, Nuenen, Gerwen en Nederwetten, Oirschot, Reusel-De Mierden, Someren, Son en Breugel, Valkenswaard, Veldhoven, Waalre  *Noord- en Midden-Limburg*  Beesel, Bergen lb, Echt-Susteren, Horst aan de Maas, Leudal, Maasgouw, Nederweert, Peel en Maas, Roerdalen, Roermond, Venlo, Venray, Weert  *Zuid-Limburg*  Beek, Brunssum, Eijsden-Margraten, Gulpen-Wittem, Heerlen, Kerkrade, Landgraaf, Maastricht, Meerssen, Nuth, Onderbanken, Schinnen, Simpelveld, Sittard-Geleen, Stein, Vaals, Valkenburg aan de Geul, Voerendaal  *Midden IJssel*  Deventer, Olst-Wijhe, Raalte, Voorst 

### Bijlage C 

####bij artikel 5.13  van de Regeling langdurige zorg

Klassen voor vormen van zorg (persoonlijke verzorging, verpleging, begeleiding individueel, begeleiding groep), per zorgprofiel telkens met of zonder begeleiding groep. Met inbegrip van klassen voor vormen van zorg per zorgzwaartepakket op basis van de Algemene Wet Bijzondere Ziektekosten voor verzekerden die krachtens overgangsrecht toegang hebben verkregen tot zorg krachtens de Wet langdurige zorg.  

| Zorgprofiel  | ZZP AWBZ  | Persoonlijke verzorging  | Verpleging  | Begeleiding  Individueel  | Begeleiding  Groep  |
|:---|:---|:---|:---|:---|:---|
|  *Sector Verpleging en Verzorging*   |
| --- | 1VV  | 1  | 1  | 2  | --- |
| --- | 2VV  | 3  | 2  | 1  | --- |
| --- | 3VV  | 4  | 1  | 2  | --- |
| Beschut wonen met intensieve begeleiding en uitgebreide verzorging  | 4VV  | 4  | 2  | 3  | --- |
| Beschermd wonen met intensieve dementiezorg  | 5VV  | 4  | 3  | 4  | --- |
| Beschermd wonen met intensieve verzorging en verpleging  | 6VV  | 4  | 3  | 4  | --- |
| Beschermd wonen met zeer intensieve zorg, vanwege specifieke aandoeningen, met de nadruk op begeleiding  | 7VV  | 4  | 3  | 6  | --- |
| Beschermd wonen met zeer intensieve zorg, vanwege specifieke aandoeningen, met de nadruk op verzorging en verpleging  | 8VV  | 5  | 3  | 7  | --- |
| Herstelgerichte behandeling met verpleging en verzorging  | 9bVV  | 5  | 2  | 4  | --- |
| Beschermd verblijf met intensieve palliatief-terrminale zorg  | 10VV  | 7  | 5  | 4  | --- |
|  *Sector GGZ, B-groep*   |
| --- | 1GGZ B  | 1  | 0  | 3  | --- |
| --- | 1GGZ B  | 1  | 0  | 3  | 4  |
| --- | 2GGZ B  | 1  | 0  | 4  | --- |
| --- | 2GGZ B  | 1  | 0  | 4  | 4  |
| Voortgezet verblijf met intensieve begeleiding  | 3GGZ B  | 1  | 0  | 5  | --- |
| Voortgezet verblijf met intensieve begeleiding, ook begeleiding groep  | 3GGZ B  | 1  | 0  | 5  | 4  |
| Voortgezet verblijf met intensieve begeleiding en verzorging  | 4GGZ B  | 3  | 1  | 4  | --- |
| Voortgezet verblijf met intensieve begeleiding en verzorging, ook begeleiding groep  | 4GGZ B  | 3  | 1  | 4  | 4  |
| Voortgezet verblijf met intensieve begeleiding en gedragsregulering  | 5GGZ B  | 2  | 1  | 5  | --- |
| Voortgezet verblijf met intensieve begeleiding en gedragsregulering, ook begeleiding groep  | 5GGZ B  | 2  | 1  | 5  | 5  |
| Voortgezet verblijf met intensieve begeleiding en intensieve verzorging en verpleging  | 6GGZ B  | 4  | 2  | 5  | --- |
| Voortgezet verblijf met intensieve begeleiding en intensieve verzorging en verpleging, ook begeleiding groep  | 6GGZ B  | 4  | 2  | 5  | 4  |
| Beveiligd voortgezet verblijf vanwege extreme gedragsproblematiek met zeer intensieve begeleiding  | 7GGZ B  | 3  | 2  | 7  | --- |
| Beveiligd voortgezet verblijf vanwege extreme gedragsproblematiek met zeer intensieve begeleiding, ook begeleiding groep  | 7GGZ B  | 3  | 2  | 7  | 5  |
|  *Sector Licht Verstandelijk Gehandicapt*   |
| Wonen met begeleiding en verzorging  | 1LVG  | 2  | --- | 4  | 1  |
| Wonen met behandeling en begeleiding  | 2LVG  | 2  | --- | 6  | 1  |
| Wonen met intensieve behandeling en begeleiding, kleine groep  | 3LVG  | 4  | --- | 6  | 1  |
| Wonen met zeer intensieve behandeling en begeleiding  | 4LVG  | 5  | --- | 7  | 2  |
| Besloten wonen met zeer intensieve behandeling en begeleiding  | 5LVG  | 5  | --- | 7  | 2  |
| Behandeling in een SGLVG behandelcentrum  | 1SGLVG  | 3  | --- | 7  | 3  |
|  *Sector Verstandelijk Gehandicapt*   |
| --- | 1VG  | 2  | --- | 3  | --- |
| --- | 1VG  | 2  | --- | 3  | 5  |
| --- | 2VG  | 2  | --- | 4  | --- |
| --- | 2VG  | 2  | --- | 4  | 5  |
| Wonen met begeleiding en verzorging  | 3VG  | 1  | --- | 5  | --- |
| Wonen met begeleiding en verzorging, ook begeleiding groep  | 3VG  | 1  | --- | 5  | 6  |
| Wonen met begeleiding en intensieve en intensieve verzorging  | 4VG  | 2  | 0  | 5  | --- |
| Wonen met begeleiding en intensieve en intensieve verzorging, ook begeleiding groep  | 4VG  | 2  | 0  | 5  | 6  |
| Wonen met intensieve begeleiding en intensieve verzorging  | 5VG  | 4  | 1  | 5  | --- |
| Wonen met intensieve begeleiding en intensieve verzorging, ook begeleiding groep  | 5VG  | 4  | 1  | 5  | 7  |
| Wonen met intensieve begeleiding, verzorging en gedragregulering  | 6VG  | 2  | --- | 6  | --- |
| Wonen met intensieve begeleiding, verzorging en gedragregulering, ook begeleiding groep  | 6VG  | 2  | --- | 6  | 8  |
| (besloten) wonen met zeer intensieve begeleiding, verzorging en gedragsregulering  | 7VG  | 4  | 0  | 7  | --- |
| (besloten) wonen met zeer intensieve begeleiding, verzorging en gedragsregulering, ook begeleiding groep  | 7VG  | 4  | 0  | 7  | 9  |
| Wonen met begeleiding en volledige verzorging en verpleging  | 8VG  | 7  | 2  | 3  | --- |
| Wonen met begeleiding en volledige verzorging en verpleging, ook begeleiding groep  | 8VG  | 7  | 2  | 3  | 7  |
|  *Sector Lichamelijk Gehandicapt*   |
| Wonen met enige begeleiding en enige verzorging (2015)  | 1LG  | 2  | 0  | 4  | --- |
| Wonen met enige begeleiding en enige verzorging (2015), ook begeleiding groep  | 1LG  | 2  | 0  | 4  | 6  |
| Wonen met begeleiding en enige verzorging  | 2LG  | 4  | 0  | 4  | --- |
| Wonen met begeleiding en enige verzorging, ook begeleiding groep  | 2LG  | 4  | 0  | 4  | 6  |
| Wonen met enige begeleiding en verzorging (2015)  | 3LG  | 4  | 0  | 3  | --- |
| Wonen met enige begeleiding en verzorging (2015), ook begeleiding groep  | 3LG  | 4  | 0  | 3  | 7  |
| Wonen met begeleiding en verzorging  | 4LG  | 4  | 0  | 4  | --- |
| Wonen met begeleiding en verzorging, ook begeleiding groep  | 4LG  | 4  | 0  | 4  | 6  |
| Wonen met begeleiding en intensieve verzorging  | 5LG  | 5  | 1  | 4  | --- |
| Wonen met begeleiding en intensieve verzorging, ook begeleiding groep  | 5LG  | 5  | 1  | 4  | 7  |
| Wonen met intensieve begeleiding en intensieve verzorging  | 6LG  | 6  | 2  | 4  | --- |
| Wonen met intensieve begeleiding en intensieve verzorging, ook begeleiding groep  | 6LG  | 6  | 2  | 4  | 6  |
| Wonen met zeer intensieve begeleiding en zeer intensieve verzorging  | 7LG  | 6  | 2  | 5  | --- |
| Wonen met zeer intensieve begeleiding en zeer intensieve verzorging, ook begeleiding groep  | 7LG  | 6  | 2  | 5  | 5  |
|  *Sector Zintuiglijk Gehandicapt, visueel*   |
| Wonen met enige begeleiding en enige verzorging (2015)  | 1ZGvis  | 2  | --- | 3  | --- |
| Wonen met enige begeleiding en enige verzorging (2015), ook begeleiding groep  | 1ZGvis  | 2  | --- | 3  | 6  |
| Wonen met begeleiding en enige verzorging  | 2ZGvis  | 2  | --- | 5  | --- |
| Wonen met begeleiding en enige verzorging, ook begeleiding groep  | 2ZGvis  | 2  | --- | 5  | 5  |
| Wonen met intensieve begeleiding en verzorging  | 3ZGvis  | 3  | 1  | 5  | --- |
| Wonen met intensieve begeleiding en verzorging, ook begeleiding groep  | 3ZGvis  | 3  | 1  | 5  | 5  |
| Wonen met intensieve begeleiding en intensieve verzorging  | 4ZGvis  | 6  | 1  | 5  | --- |
| Wonen met intensieve begeleiding en intensieve verzorging, ook begeleiding groep  | 4ZGvis  | 6  | 1  | 5  | 7  |
| Wonen met zeer intensieve begeleiding en zeer intensieve verzorging  | 5ZGvis  | 6  | 1  | 6  | --- |
| Wonen met zeer intensieve begeleiding en zeer intensieve verzorging, ook begeleiding groep  | 5ZGvis  | 6  | 1  | 6  | 7  |
|  *Sector Zintuiglijk Gehandicapt, auditief en communicatief*   |
| Wonen met begeleiding en enige verzorging  | 1ZGaud  | 1  | --- | 5  | --- |
| Wonen met begeleiding en enige verzorging, ook begeleiding groep  | 1ZGaud  | 1  | --- | 5  | 8  |
| Wonen met intensieve begeleiding en verzorging  | 2ZGaud  | 5  | 2  | 7  | --- |
| Wonen met intensieve begeleiding en verzorging, ook begeleiding groep  | 2ZGaud  | 5  | 2  | 7  | 9  |
| Wonen intensieve begeleiding en intensieve verzorging  | 3ZGaud  | 7  | 3  | 7  | --- |
| Wonen intensieve begeleiding en intensieve verzorging, ook begeleiding groep  | 3ZGaud  | 7  | 3  | 7  | 9  |
| Wonen intensieve begeleiding en enige verzorging  | 4ZGaud  | 3  | --- | 7  | --- |
| Wonen intensieve begeleiding en enige verzorging, ook begeleiding groep  | 4ZGaud  | 3  | --- | 7  | 7  |

### Bijlage D 

####bij artikel 5.24  van de Regeling langdurige zorg.

####Aanvaardbaarheidspercentages, bedoeld in artikel 3.7.2, derde lid, van het besluit langdurige zorg.

| --- | --- |
|:---|:---|
| Andorra 100%  Aruba 60%  Australië 100%  Bosnië 43%  België 100%  Bonaire 60%  Canada 100%  Curaçao 60%  Denemarken 100%  Duitsland 100%  Finland 100%  Frankrijk 100%  Griekenland 78%  Hongarije 57%  Hong Kong 100%  Ierland 100%  IJsland 100%  Israël 83%  Italië 92%  Japan 89%  Kroatië 44%  Liechtenstein 100%  Luxemburg 100%  Maleisië 37%  Malta 63%  | Mexico 43%  Monaco 100%  Nieuw-Zeeland 72%  Noorwegen 100%  Oostenrijk 100%  Polen 48%  Portugal 69%  Roemenië 33%  Rusland 38%  Saba 60%  Servië 43%  Singapore 100%  Sint Eustatius 60%  Sint Maarten 60%  Slowakije 50%  Spanje 85%  Suriname 48%  Thailand 31%  Tsjechië 59%  Turkije 41%  Verenigd Koninkrijk 100%  Verenigde Staten 100%  Zuid-Afrika 42%  Zuid-Korea 72%  Zweden 100%  Zwitserland 100%  |

Het aanvaardbaarheidspercentage voor een land dat in bovenstaande lijst ontbreekt is 30%. 

###Bijlage E 

####bij artikel 9.3a  van de Regeling langdurige zorg

1. Voor de berekening van het aantal uren, bedoeld in artikel 9.3.a, eerste lid, onderdeel a, wordt een indicatie voor ‘begeleiding individueel’ of ‘persoonlijke verzorging’ in een van de hiernavolgende klassen aangemerkt als een indicatie voor het na de klasse genoemde aantal uren:  

| klasse  | uren  |
|:---|:---|
| 1  | 1,0  |
| 2  | 3,0  |
| 3  | 5,5  |
| 4  | 8,5  |
| 5  | 11,5  |
| 6  | 14,5  |
| 7  | 18,0  |
| 8  | 22,5  |

2. Voor de berekening van het aantal uren, bedoeld in artikel 9.3.a, eerste lid, onderdeel a, wordt een indicatie voor ‘verpleging’ in een van de hiernavolgende klassen aangemerkt als een indicatie voor het na de klasse genoemde aantal uren:  

| klasse  | uren  |
|:---|:---|
| 0  | 0,5  |
| 1  | 1,5  |
| 2  | 3,0  |
| 3  | 5,5  |
| 4  | 8,5  |
| 5  | 11,5  |
| 6  | 14,5  |
| 7  | 18,0  |

3. Indien een verzekerde krachtens zijn indicatiebesluit is aangewezen op ‘begeleiding individueel’ en daartoe klasse 8 vermeerderd met extra geïndiceerde uren geïndiceerd heeft gekregen, wordt het aantal uren ‘begeleiding individueel’, bedoeld in artikel 9.3.a, eerste lid, onderdeel a, bepaald door het aantal van 25 te vermeerderen met het aantal extra geïndiceerde uren.  

4. Indien een verzekerde krachtens zijn indicatiebesluit is aangewezen op ‘persoonlijke verzorging’ en daartoe klasse 8 vermeerderd met extra geïndiceerde uren geïndiceerd heeft gekregen, wordt het aantal uren ‘persoonlijke verzorging’, bedoeld in artikel 9.3.a, eerste lid, onderdeel a, bepaald door het aantal van 25 te vermeerderen met het aantal extra geïndiceerde uren.  

5. Indien een verzekerde krachtens zijn indicatiebesluit is aangewezen op ‘verpleging’ en daartoe klasse 7 vermeerderd met extra geïndiceerde uren geïndiceerd heeft gekregen, wordt het aantal uren ‘verpleging’, bedoeld in artikel 9.3.a, eerste lid, onderdeel a, bepaald door het aantal van 20 te vermeerderen met het aantal extra geïndiceerde uren.  
