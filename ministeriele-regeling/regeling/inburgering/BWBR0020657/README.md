<meta http-equiv='Content-Type' content='text/html; charset=utf-8' />

##Regeling van de Minister voor Vreemdelingenzaken en Integratie van 6 december 2006, nr. 5456790/06, tot uitvoering van de Wet inburgering, het Besluit inburgering en tot wijziging van de Regeling verstrekkingen asielzoekers en andere categorieën vreemdelingen 2005 (Regeling inburgering)

De Minister voor Vreemdelingenzaken en Integratie,  
Gelet op de [artikelen 1, tweede lid](../../../../wet/wet/inburgering/BWBR0020611/README.md), [14, derde lid](../../../../wet/wet/inburgering/BWBR0020611/README.md), [50, tweede lid, van de Wet inburgering](../../../../wet/wet/inburgering/BWBR0020611/README.md) de [artikelen 2.1, vierde lid](../../../../AMvB/besluit/inburgering/BWBR0020674/README.md), [2.3, eerste lid, onderdeel f](../../../../AMvB/besluit/inburgering/BWBR0020674/README.md), [2.7, zevende lid](../../../../AMvB/besluit/inburgering/BWBR0020674/README.md), [2.8, vijfde lid](../../../../AMvB/besluit/inburgering/BWBR0020674/README.md), [2.10, eerste en tweede lid](../../../../AMvB/besluit/inburgering/BWBR0020674/README.md), [3.3, tweede lid](../../../../AMvB/besluit/inburgering/BWBR0020674/README.md), [3.5, vierde lid](../../../../AMvB/besluit/inburgering/BWBR0020674/README.md), [3.7, zesde lid](../../../../AMvB/besluit/inburgering/BWBR0020674/README.md), [3.8, vijfde lid](../../../../AMvB/besluit/inburgering/BWBR0020674/README.md), [3.9, vierde lid](../../../../AMvB/besluit/inburgering/BWBR0020674/README.md), [3.11, vierde lid](../../../../AMvB/besluit/inburgering/BWBR0020674/README.md), [3.12, elfde lid](../../../../AMvB/besluit/inburgering/BWBR0020674/README.md), [3.13](../../../../AMvB/besluit/inburgering/BWBR0020674/README.md), [3.14, vijfde lid](../../../../AMvB/besluit/inburgering/BWBR0020674/README.md), [3.15 eerste, vierde en vijfde lid](../../../../AMvB/besluit/inburgering/BWBR0020674/README.md), [3.17, eerste lid](../../../../AMvB/besluit/inburgering/BWBR0020674/README.md), [3.19, derde lid](../../../../AMvB/besluit/inburgering/BWBR0020674/README.md), [3.21, derde lid](../../../../AMvB/besluit/inburgering/BWBR0020674/README.md), [3.23, tweede lid](../../../../AMvB/besluit/inburgering/BWBR0020674/README.md), [4.2, derde lid](../../../../AMvB/besluit/inburgering/BWBR0020674/README.md), [4.5, eerste, derde en vierde lid](../../../../AMvB/besluit/inburgering/BWBR0020674/README.md), [4.7, eerste en derde lid](../../../../AMvB/besluit/inburgering/BWBR0020674/README.md), [4.10, derde lid](../../../../AMvB/besluit/inburgering/BWBR0020674/README.md), [4.12](../../../../AMvB/besluit/inburgering/BWBR0020674/README.md), [4.13, eerste lid](../../../../AMvB/besluit/inburgering/BWBR0020674/README.md), [4.17, eerste lid, tweede, derde en vierde lid](../../../../AMvB/besluit/inburgering/BWBR0020674/README.md), [4.20, derde lid](../../../../AMvB/besluit/inburgering/BWBR0020674/README.md), [4.22, tweede lid](../../../../AMvB/besluit/inburgering/BWBR0020674/README.md), [4.24, tweede lid](../../../../AMvB/besluit/inburgering/BWBR0020674/README.md), [5.2](../../../../AMvB/besluit/inburgering/BWBR0020674/README.md), en [7.7, tweede lid, van het Besluit inburgering](../../../../AMvB/besluit/inburgering/BWBR0020674/README.md), en [artikel 12 van de Wet Centraal Orgaan opvang asielzoekers](../../../../wet/wet/centraal/orgaan/opvang/asielzoekers/BWBR0006685/README.md);
Besluit:     
### Hoofdstuk  1  

####Begripsomschrijvingen

### Artikel  1.1  

In deze regeling wordt verstaan onder: 

a. besluit: het [Besluit inburgering](../../../../AMvB/besluit/inburgering/BWBR0020674/README.md);  

b. de minister: de Minister voor Wonen, Wijken en Integratie;  

c. belastbaar loon: het belastbaar loon, bedoeld in [artikel 9 van de Wet op de loonbelasting 1964](../../../../wet/wet/op/de/loonbelasting/1964/BWBR0002471/README.md);  

d. toetsingsinkomen: het toetsingsinkomen, bedoeld in [artikel 8 van de Algemene wet inkomensafhankelijke regelingen](../../../../wet/algemene/wet/inkomensafhankelijke/regelingen/BWBR0018472/README.md);  

e. staatsexamen Nederlands als tweede taal: staatsexamen Nederlands als tweede taal I of II als bedoeld in [artikel 2.3, eerste lid, onderdeel c, van het besluit](../../../../AMvB/besluit/inburgering/BWBR0020674/README.md);  

f. inburgeringscursus: een door een cursusinstelling aangeboden cursus welke een inburgeringsplichtige in staat stelt mondelinge en schriftelijke vaardigheden in de Nederlandse taal en kennis van de Nederlandse samenleving te verwerven, teneinde het inburgeringsexamen te behalen.    

### Artikel  1.2  

Het keurmerk, bedoeld in [artikel 1, eerste lid, onderdeel i, van de wet](../../../../wet/wet/inburgering/BWBR0020611/README.md) is het Keurmerk Inburgeren, dat wordt toegekend en beheerd door de Stichting Blik op Werk.  

### Artikel  1.3  

1.  Als geestelijke bedienaar wordt in ieder geval aangemerkt de vreemdeling die houder is van een verblijfsvergunning voor bepaalde tijd als bedoeld in [artikel 14 van de Vreemdelingenwet 2000](../../../../wet/vreemdelingenwet/2000/BWBR0011823/README.md), die is verleend onder een beperking verband houdend met het verrichten van arbeid als geestelijke bedienaar.   
2.  Onder kerkgenootschap of een ander genootschap op geestelijke of levensbeschouwelijke grondslag als bedoeld in [artikel 1, eerste lid, onderdeel g, van de wet](../../../../wet/wet/inburgering/BWBR0020611/README.md) wordt tevens verstaan een onderdeel daarvan of een rechtspersoon waarin twee of meer van deze genootschappen samenwerken.   
3.  Van werkzaamheden van overwegend godsdienstige, geestelijke of levensbeschouwelijke aard als bedoeld in [artikel 1, eerste lid, onderdeel g, van de wet](../../../../wet/wet/inburgering/BWBR0020611/README.md) is in ieder geval sprake in geval van werkzaamheden als voorganger, godsdienstleraar, zendeling, leraar levensbeschouwelijk onderwijs, vertrouwenspersoon of pastoraal werker binnen een godsdienstige of levensbeschouwelijke gemeenschap, dan wel op het terrein van het uitdragen en verklaren van een bepaalde geloofsleer of levensbeschouwelijke opvattingen.   
4.  Als geestelijke bedienaar wordt niet aangemerkt degene die op louter incidentele basis werkzaamheden als bedoeld in het derde lid, verricht.   

### Hoofdstuk  2  

####Inburgeringsplicht

### §  1  

####Tijdelijke verblijfsdoelen

### Artikel  2.1  

De beperkingen, bedoeld in [artikel 2.1, eerste lid, van het besluit](../../../../AMvB/besluit/inburgering/BWBR0020674/README.md), zijn opgenomen in bijlage 1 bij deze regeling.  

### §  2  

####Vrijstellingen

### Artikel  2.2  

De diploma’s, certificaten en andere documenten, behaald in het Nederlandstalig onderwijs in de Nederlandse Antillen of Aruba, bedoeld in [artikel 2.3, eerste lid, onderdeel f, van het besluit](../../../../AMvB/besluit/inburgering/BWBR0020674/README.md), zijn opgenomen in bijlage 2 bij deze regeling.  

### Artikel  2.2a  

1.  Van de verplichting om mondelinge en schriftelijke vaardigheden in de Nederlandse taal te verwerven en het betreffende deel van het inburgeringsexamen te behalen, is vrijgesteld de inburgeringsplichtige die beschikt over een originele verklaring van het regionaal opleidingencentrum die is afgegeven op basis van de resultaten van een voor 1 januari 2007 afgelegde toets ter afronding van een NT2-taaltraject, indien uit de verklaring blijkt dat voor het onderdeel Nederlands als tweede taal ten minste de volgende niveaus van de eindtermen Referentiekader Nederlands als Tweede Taal, dan wel Europees Raamwerk voor Moderne Vreemde Talen, zijn behaald: 

a. niveau 2, respectievelijk niveau A2, voor de onderdelen Luisteren en Spreken, en niveau 2, respectievelijk niveau A2 voor de onderdelen Lezen en Schrijven indien de inburgeringsplichtige geen oudkomer is in de zin van [artikel 1, eerste lid, onderdeel c, van de wet](../../../../wet/wet/inburgering/BWBR0020611/README.md);  

b. niveau 2, respectievelijk niveau A2, voor de onderdelen Luisteren en Spreken, en niveau 1, respectievelijk niveau A1, voor de onderdelen Lezen en Schrijven indien de inburgeringsplichtige oudkomer is in de zin van [artikel 1, eerste lid, onderdeel c, van de wet](../../../../wet/wet/inburgering/BWBR0020611/README.md).     
2.  Om tot vrijstelling te kunnen leiden, dient de verklaring de volgende gegevens te bevatten: 

a. de naam van het document;  

b. de naam en handtekening van de verantwoordelijke van het regionaal opleidingencentrum;  

c. de echtheidskenmerken van het regionaal opleidingencentrum;  

d. de naam en geboortedatum van de deelnemer aan het NT2-taaltraject die overeenkomen met de naam en geboortedatum zoals vermeld op zijn identiteitsdocument;  

e. de behaalde taalniveaus uitgesplitst naar de vier taalvaardigheden Lezen, Schrijven, Luisteren en Spreken;  

f. de datum waarop de toetsresultaten zijn behaald.     

### Artikel  2.2b  

Van de verplichting om mondelinge vaardigheden in de Nederlandse taal te verwerven en het betreffende deel van het inburgeringsexamen te behalen, is vrijgesteld de inburgeringsplichtige die beschikt over de beschikking van het basisexamen inburgering in het buitenland, indien uit die beschikking blijkt dat voor het onderdeel luister- en spreekvaardigheid ten minste 37 punten is behaald.  

### Artikel  2.2c  

Van de verplichting om mondelinge en schriftelijke vaardigheden in de Nederlandse taal te verwerven en het betreffende deel van het inburgeringsexamen te behalen, is vrijgesteld de inburgeringsplichtige die beschikt over de volgende certificaten van het Certificaat Nederlands als Vreemde Taal: 

a. Certificaat Profiel Toeristische en Informele Taalvaardigheid (ERK-niveau A2);  

b. Certificaat Profiel Taalvaardigheid Praktische Beroepen (ERK-niveau A2);  

c. Certificaat Profiel Maatschappelijke Taalvaardigheid (ERK-niveau B1);  

d. Certificaat Profiel Professionele Taalvaardigheid (ERK-niveau B2);  

e. Certificaat Profiel Taalvaardigheid Hoger Onderwijs (ERK-niveau B2);  

f. Certificaat Profiel Academische Taalvaardigheid (ERK-niveau C1).    

### Artikel  2.3  

1.  De kosten voor de deelname aan de toets, bedoeld in [artikel 2.7, vijfde lid, van het besluit](../../../../AMvB/besluit/inburgering/BWBR0020674/README.md), bedragen € 81.   
2.  Het model van het document, bedoeld in [artikel 2.7, tweede lid, van het besluit](../../../../AMvB/besluit/inburgering/BWBR0020674/README.md), is opgenomen in bijlage 3 bij deze regeling.   

### §  3  

####Ontheffing wegens medische belemmering

### Artikel  2.4  

1.  Het advies, bedoeld in [artikel 2.8, eerste lid, van het besluit](../../../../AMvB/besluit/inburgering/BWBR0020674/README.md), bevat in ieder geval een oordeel met betrekking tot het verlenen dan wel het weigeren van de ontheffing van de inburgeringsplicht en, indien van toepassing, noodzakelijke bijzondere examenomstandigheden als bedoeld in artikel 3.2.   
2.  De arts, bedoeld in [artikel 2.8, eerste lid, van het besluit](../../../../AMvB/besluit/inburgering/BWBR0020674/README.md), adviseert tot ontheffing van de inburgeringsplicht, indien de inburgeringsplichtige: 

a. aanpassingen in het voorbereidingstraject op het inburgeringsexamen nodig heeft en daarbij niet kan worden volstaan met lichte aanpassingen, of  

b. bijzondere examenomstandigheden nodig heeft om het inburgeringsexamen te kunnen behalen en de bijzondere examenomstandigheden, bedoeld in artikel 3.2, hiertoe niet toereikend zijn.     
3.  De arts, bedoeld in [artikel 2.8, eerste lid, van het besluit](../../../../AMvB/besluit/inburgering/BWBR0020674/README.md), stelt het advies op conform het protocol dat is opgenomen in bijlage 4 bij deze regeling.   

### §  4  

####Niveau van kennis en vaardigheden

### Artikel  2.5  

De eindtermen van het examen in de kennis van de Nederlandse samenleving, bedoeld in [artikel 2.10, eerste lid, van het besluit](../../../../AMvB/besluit/inburgering/BWBR0020674/README.md), zijn opgenomen in bijlage 5 bij deze regeling.  

### Hoofdstuk  3  

####Inburgeringsexamen

### §  1  

####Algemeen

### Artikel  3.1  

Het examengeld, bedoeld in [artikel 3.3, eerste lid, van het besluit](../../../../AMvB/besluit/inburgering/BWBR0020674/README.md), bedraagt: 

a. € 104 voor het praktijkdeel, bedoeld in [artikel 3.7, eerste lid, van het besluit](../../../../AMvB/besluit/inburgering/BWBR0020674/README.md);  

b. € 37 voor het elektronisch praktijkexamen, bedoeld in [artikel 3.9, eerste lid, onderdeel a, van het besluit](../../../../AMvB/besluit/inburgering/BWBR0020674/README.md);  

c. € 52 voor de toets gesproken Nederlands, bedoeld in [artikel 3.9, eerste lid, onderdeel b, van het besluit](../../../../AMvB/besluit/inburgering/BWBR0020674/README.md), en  

d. € 37 voor het examen in de kennis van de Nederlandse samenleving, bedoeld in [artikel 3.9, eerste lid, onderdeel c, van het besluit](../../../../AMvB/besluit/inburgering/BWBR0020674/README.md).    

### Artikel  3.2  

De bijzondere examenomstandigheden, bedoeld in [artikel 3.5, eerste lid, van het besluit](../../../../AMvB/besluit/inburgering/BWBR0020674/README.md), betreffen: 

a. examen in aangepaste locatie;  

b. verlenging examentijd;  

c. onderbroken examenafname;  

d. aangepaste inroostering;  

e. examenhulp;  

f. grootbeeld;  

g. grootschrift, en  

h. loepfunctie.    

### Artikel  3.3  

Het model van het inburgeringsdiploma is opgenomen in bijlage 6 bij deze regeling.  

### §  2  

####Inhoud van het examen

### Artikel  3.4  

De eindtermen van het praktijkdeel, bedoeld in [artikel 3.7, eerste lid, van het besluit](../../../../AMvB/besluit/inburgering/BWBR0020674/README.md), en van het elektronisch praktijkexamen, bedoeld in [artikel 3.9, eerste lid, onderdeel a, van het besluit](../../../../AMvB/besluit/inburgering/BWBR0020674/README.md), zijn opgenomen in bijlage 7 bij deze regeling.  

### Artikel  3.5  

1.  Het portfolio, bedoeld in [artikel 3.7, tweede lid, van het besluit](../../../../AMvB/besluit/inburgering/BWBR0020674/README.md), wordt samengesteld overeenkomstig de modellen, die zijn opgenomen in bijlage 8 bij deze regeling en goedgekeurd overeenkomstig de handleiding die is opgenomen in bijlage 11 bij deze regeling.   
2.  Het assessment, bedoeld in [artikel 3.7, tweede lid, van het besluit](../../../../AMvB/besluit/inburgering/BWBR0020674/README.md), wordt afgenomen overeenkomstig de handleiding, die is opgenomen in bijlage 9 bij deze regeling.   

### Artikel  3.6  

1.  De kandidaat heeft het praktijkdeel van het inburgeringsexamen, bedoeld in [artikel 3.7 van het besluit](../../../../AMvB/besluit/inburgering/BWBR0020674/README.md), behaald, indien hij: 

a. 20 portfolio-opdrachten,  

b. 4 assessmentopdrachten, of  

c. een combinatie van 10 portfolio-opdrachten en 2 assessmentopdrachten met goed gevolg heeft afgelegd.     
2.  De oudkomer die het inburgeringsexamen heeft behaald op de niveaus, bedoeld in de [artikelen 2.9, tweede lid](../../../../AMvB/besluit/inburgering/BWBR0020674/README.md), en [2.10 van het besluit](../../../../AMvB/besluit/inburgering/BWBR0020674/README.md), heeft het inburgeringsexamen op het niveau, bedoeld in [artikel 2.9, eerste lid, van het besluit](../../../../AMvB/besluit/inburgering/BWBR0020674/README.md), behaald indien hij: 

a. 10 portfolio-opdrachten of 2 assessmentopdrachten, en  

b. het elektronisch praktijkexamen, bedoeld in [artikel 3.9, eerste lid, onderdeel a, van het besluit](../../../../AMvB/besluit/inburgering/BWBR0020674/README.md) met goed gevolg heeft afgelegd.     
3.  De portfolio-opdrachten, bedoeld in het eerste lid, onderdeel a, en het tweede lid, onderdeel a, worden beoordeeld in een panelgesprek, gehouden door twee examinatoren.   
4.  De assessmentopdrachten, bedoeld in het eerste lid, onderdeel b, en het tweede lid, onderdeel a, en de combinatie van assessmentopdrachten en portfolio-opdrachten, bedoeld in het eerste lid, onderdeel c, worden afgenomen met een assessment.   
5.  Het panelgesprek, bedoeld in het derde lid, wordt gevoerd overeenkomstig de handleiding die is opgenomen in bijlage 12 bij deze regeling.   

### Artikel  3.7  

1.  De kandidaat die geestelijke bedienaar is, heeft het aanvullend praktijkdeel, bedoeld in [artikel 3.8, eerste lid, van het besluit](../../../../AMvB/besluit/inburgering/BWBR0020674/README.md), behaald, indien hij 6 portfolio-opdrachten met goed gevolg heeft afgelegd.   
2.  Indien de kandidaat geestelijke bedienaar is, bestaat het bijzonder praktijkdeel, bedoeld in [artikel 3.8, tweede lid, van het besluit](../../../../AMvB/besluit/inburgering/BWBR0020674/README.md) uit 20 portfolio-opdrachten en 2 assessmentopdrachten.   
3.  Voor kandidaten die geestelijke bedienaar zijn, gelden eindtermen van het aanvullend en bijzonder praktijkexamen als bedoeld in [artikel 3.8, eerste en tweede lid, van het besluit](../../../../AMvB/besluit/inburgering/BWBR0020674/README.md), zoals opgenomen in bijlage 10 bij deze regeling.   
4.  Het aanvullend praktijkdeel, bedoeld in [artikel 3.8, eerste lid, van het besluit](../../../../AMvB/besluit/inburgering/BWBR0020674/README.md), wordt: 

a. samengesteld overeenkomstig het model dat is opgenomen in bijlage 13 bij deze regeling, en  

b. afgenomen overeenkomstig de handleiding die is opgenomen in bijlage 14 bij deze regeling.     
5.  Het bijzonder praktijkdeel, bedoeld in [artikel 3.8, tweede lid, van het besluit](../../../../AMvB/besluit/inburgering/BWBR0020674/README.md), wordt samengesteld overeenkomstig het model dat is opgenomen in bijlage 15 bij deze regeling.   
6.  De assessmentopdrachten, bedoeld in het tweede lid, worden afgenomen overeenkomstig de handleiding die is opgenomen in bijlage 16 bij deze regeling.   

### §  3  

####Training voor examinatoren en commissies van beroep

### Artikel  3.8  

1.  De training, bedoeld in [artikel 3.11, vierde lid, van het besluit](../../../../AMvB/besluit/inburgering/BWBR0020674/README.md), is de Examentraining voor examinatoren inburgering.   
2.  De examinator kan deelnemen aan de training indien hij: 

a. over het certificaat bekwaam docent Nederlands als tweede taal beschikt;  

b. een opleiding van het hoger beroepsonderwijs of het wetenschappelijk onderwijs heeft afgerond en gedurende de twee jaar voorafgaand aan de inschrijving voor de training gemiddeld twee dagdelen per week leservaring heeft opgedaan, of als docent Nederlands als tweede taal, of  

c. een van de volgende opleidingen heeft afgerond: 

1°. urgentieopleiding basiseducatie;  

2°. post-hoger beroepsonderwijs basiseducatie;  

3°. post-hoger beroepsonderwijs Nederlands als tweede taal;  

4°. toegepaste taalwetenschap met specialisatie Nederlands als tweede taal;  

5°. algemene taalwetenschap met specialisatie Nederlands als tweede taal;  

6°. opleiding Nederlands als tweede taal – expert, of  

7°. duale masteropleiding Nederlands als tweede taal   , en gedurende het jaar voorafgaand aan de inschrijving voor de training gemiddeld twee dagdelen per week leservaring als docent Nederlands als tweede taal heeft opgedaan     
3.  De training wordt tot 1 januari 2013 gegeven door CINOP.   
4.  CINOP reikt op aanvraag een certificaat uit, waaruit blijkt dat de deelnemer de training met goed gevolg heeft afgelegd en het aansluitende examen heeft behaald.   
5.  Het model van het certificaat, bedoeld in het tweede lid, is opgenomen in bijlage 17 bij deze regeling.   

### Artikel  3.9  

1.  De voorzitter, de plaatsvervangend voorzitter en de overige leden en plaatsvervangende leden van de commissie van beroep, bedoeld in [artikel 3.12, derde lid, van het besluit](../../../../AMvB/besluit/inburgering/BWBR0020674/README.md), worden door het bevoegd gezag benoemd voor een termijn van ten minste drie en ten hoogste vijf jaar. Zij zijn opnieuw benoembaar.   
2.  Op eigen verzoek wordt aan de leden en plaatsvervangende leden van de commissie van beroep voor de examens ontslag verleend door het bevoegd gezag. Bij het bereiken van de leeftijd van zeventig jaar wordt hun ontslag verleend met ingang van de eerstvolgende maand. Zij worden ontslagen indien zij uit hoofde van ziekte of gebreken niet in staat zijn hun functie te vervullen alsmede indien zij bij onherroepelijk geworden rechterlijke uitspraak wegens misdrijf zijn veroordeeld. Alvorens het ontslag op grond van het in de derde volzin bepaalde wordt verleend, wordt de betrokkene van het voornemen tot ontslag in kennis gesteld en wordt hem de gelegenheid geboden zich ter zake te doen horen.   

### §  4  

####Kwaliteit van het inburgeringsexamen

### Artikel  3.10  

1.  Bij de afname en de beoordeling van de tot het praktijkdeel van het inburgeringsexamen behorende examens en het vaststellen van de uitslag, handelen de exameninstellingen overeenkomstig de portfolio’s, bedoeld in artikel 3.5, eerste lid, en de handleiding assessments, bedoeld in artikel 3.5, tweede lid.   
2.  De exameninstellingen laten een ieder die zich daarvoor overeenkomstig de daartoe gestelde regels heeft aangemeld, het verschuldigde examengeld heeft voldaan en zich overeenkomstig [artikel 3.4 van het besluit](../../../../AMvB/besluit/inburgering/BWBR0020674/README.md), heeft geïdentificeerd, toe tot de tot het inburgeringsexamen behorende examens.   
3.  De exameninstellingen waarborgen de kwaliteit van de examinering door: 

a. transparantie van de organisatiestructuur van de instelling en van de taken, bevoegdheden en verantwoordelijkheden bij de examinering;  

b. het treffen van passende technische en organisatorische maatregelen om de examen- en persoonsgegevens te beveiligen tegen verlies of onrechtmatige verwerking;  

c. het beschrijven van de procedure van verwerking van examenresultaten en de gegevensverstrekking ten behoeve van opneming in het Informatiesysteem Inburgering;  

d. de naleving van het examenreglement, bedoeld in [artikel 3.14, eerste lid, onderdeel c, van het besluit](../../../../AMvB/besluit/inburgering/BWBR0020674/README.md);  

e. het treffen van passende technische en organisatorische maatregelen om de kwaliteit van de processen rondom de afname en de beoordeling van examens te waarborgen.     

### §  5  

####Aanwijzing exameninstellingen

### Artikel  3.11  

1.  De minister wijst de exameninstellingen aan en kan deze aanwijzing schorsen of intrekken.   
2.  Een afschrift van de beschikking op de aanvraag tot aanwijzing als exameninstelling wordt gezonden aan het Kwaliteitscentrum examinering inburgering.   

### Artikel  3.12  

1.  Bij het verzoek om een onderzoek als bedoeld in [artikel 3.17, tweede lid, onderdeel a, van het besluit](../../../../AMvB/besluit/inburgering/BWBR0020674/README.md) legt de instelling over: 

a. een bewijs van inschrijving in het handelsregister, dat niet ouder is dan zes maanden;  

b. een vastgesteld examenreglement als bedoeld in [artikel 3.14, eerste lid, onderdeel c, van het besluit](../../../../AMvB/besluit/inburgering/BWBR0020674/README.md);  

c. bewijs dat ten minste twee aan de instelling verbonden examinatoren met goed gevolg de Examentraining voor examinatoren inburgering als bedoeld in artikel 3.8 hebben afgerond;  

d. gegevens en bescheiden waaruit blijkt dat de instelling voldoet aan de eisen, bedoeld in artikel 3.10, derde lid.     
2.  Het rapport, bedoeld in [artikel 3.15, derde lid, van het besluit](../../../../AMvB/besluit/inburgering/BWBR0020674/README.md), van het Kwaliteitscentrum examinering inburgering, bevat een positief advies, indien de instelling voldoet aan de bij en krachtens de wet gestelde eisen. In de overige gevallen bevat het een negatief advies.   
3.  Het rapport wordt aan de instelling toegezonden. Indien het rapport een negatief advies bevat, kan de instelling een zienswijze bij het rapport voegen.   

### Artikel  3.13  

1.  In het examenreglement, bedoeld in [artikel 3.14, eerste lid, onderdeel c, van het besluit](../../../../AMvB/besluit/inburgering/BWBR0020674/README.md), wordt in ieder geval vermeld: 

a. de procedure van aanmelding en identificatie van de inburgeringsplichtige;  

b. de financiële aspecten van het praktijkdeel van het inburgeringsexamen;  

c. de wijze van bekendmaking van de uitslagen van het praktijkdeel van het inburgeringsexamen;  

d. dat de instelling beschikt over een examencommissie, bedoeld in [artikel 3.11 van het besluit](../../../../AMvB/besluit/inburgering/BWBR0020674/README.md);  

e. dat de instelling beschikt over een commissie van beroep, bedoeld in [artikel 3.12 van het besluit](../../../../AMvB/besluit/inburgering/BWBR0020674/README.md);  

f. de procedure en sancties bij fraude, en  

g. de procedure voor de afhandeling van klachten.     
2.  In het examenreglement verklaart de exameninstelling dat de tot het praktijkdeel van het inburgeringsexamen behorende examens en de beoordeling van examens worden afgenomen overeenkomstig de portfolio’s, bedoeld in artikel 3.5, eerste lid, en de handleiding assessments, bedoeld in artikel 3.5, tweede lid.   

### Artikel  3.14  

Ter zake van het onderzoek, bedoeld in [artikel 3.17, tweede lid, onderdeel a, van het besluit](../../../../AMvB/besluit/inburgering/BWBR0020674/README.md), is de instelling € 210 verschuldigd.  

### §  6  

####Kwaliteitscentrum examinering inburgering

### Artikel  3.15  

Als Kwaliteitscentrum examinering inburgering wordt aangewezen het KwaliteitsCentrum Examinering te Amersfoort.  

### Artikel  3.15a  

1.  In aanvulling op [artikel 3.18, tweede lid, van het besluit](../../../../AMvB/besluit/inburgering/BWBR0020674/README.md) beschrijft het jaarverslag ten minste: 

a. de wijze waarop de beoordeling van de kwaliteit van de taakuitoefening, bedoeld in [artikel 3.18, eerste lid, van het besluit](../../../../AMvB/besluit/inburgering/BWBR0020674/README.md) heeft plaatsgevonden, alsmede de bevindingen welke voortvloeien uit die beoordeling;  

b. de wijze waarop de exameninstellingen zijn betrokken bij de vaststelling van de wijze van uitvoering van het op hen uit te oefenen toezicht;  

c. de wijze waarop de deskundigheid van de personen die zijn belast met het uitoefenen van taken voor het Kwaliteitscentrum examinering inburgering is geborgd, en;  

d. de aantallen op basis van de klachtenregeling, bedoeld in [artikel 3.24 van het besluit](../../../../AMvB/besluit/inburgering/BWBR0020674/README.md), ingediende klachten, alsmede de aard van die klachten.     
2.  In aanvulling op [artikel 3.18, tweede lid, van het besluit](../../../../AMvB/besluit/inburgering/BWBR0020674/README.md) bevat het jaarverslag ten minste een opsomming van: 

a. het aantal onderzochte exameninstellingen, alsmede het aantal bestede uren per exameninstelling;  

b. per exameninstelling, het aantal onderzochte examenlocaties, alsmede het aantal bestede uren per examenlocatie, en;  

c. per toezichtsproces, het gemiddeld aantal bestede uren.     

### Artikel  3.15b  

1.  De jaarrekening, bedoeld in [artikel 3.19, tweede lid, van het besluit](../../../../AMvB/besluit/inburgering/BWBR0020674/README.md) bevat ten minste een verantwoording van de geïnde vergoedingen, bedoeld in [artikel 3.21, derde lid, van het besluit](../../../../AMvB/besluit/inburgering/BWBR0020674/README.md).   
2.  De aandachtspunten voor de accountantscontrole, bedoeld in [artikel 3.19, derde lid, van het besluit](../../../../AMvB/besluit/inburgering/BWBR0020674/README.md) betreffen ten minste: 

a. het aantal bestede uren per exameninstelling en per examenlocatie, en;  

b. het aantal bestede uren per toezichtsproces.     

### Artikel  3.16  

1.  Het Kwaliteitscentrum examinering inburgering wordt jaarlijks subsidie verleend voor de taken, bedoeld in [artikel 3.17, tweede lid, van het besluit](../../../../AMvB/besluit/inburgering/BWBR0020674/README.md).   
2.  De subsidie wordt verleend onder de volgende voorwaarden: 

a. Het Kwaliteitscentrum examinering inburgering legt in februari en juni van elk jaar een voortgangsrapportage over, die in ieder geval gegevens bevat over het aantal uitgevoerde onderzoeken als bedoeld in [artikel 3.17, tweede lid, onderdeel a, van het besluit](../../../../AMvB/besluit/inburgering/BWBR0020674/README.md) en de tijdsbesteding door het Kwaliteitscentrum examinering inburgering per onderzoek;  

b. Het Kwaliteitscentrum examinering inburgering brengt een deugdelijke scheiding aan in zijn administratie en zijn financiële beheer voor de activiteiten, bedoeld in [artikel 3.17, tweede lid, onderdeel a, van het besluit](../../../../AMvB/besluit/inburgering/BWBR0020674/README.md), [artikel 3.17, tweede lid, onderdeel b, van het besluit](../../../../AMvB/besluit/inburgering/BWBR0020674/README.md), en de overige activiteiten van het Kwaliteitscentrum examinering inburgering;  

c. Het Kwaliteitscentrum examinering inburgering voert op regelmatige basis overleg met de minister;  

d. De minister heeft recht op het gebruik van de door het Kwaliteitscentrum examinering inburgering ontwikkelde instrumenten en producten.     
3.  Het Kwaliteitscentrum examinering inburgering dient een aanvraag om verlening van de subsidie in tezamen met de begroting, bedoeld in [artikel 3.19, eerste lid, van het besluit](../../../../AMvB/besluit/inburgering/BWBR0020674/README.md).   
4.  Het Kwaliteitscentrum examinering inburgering dient een aanvraag tot vaststelling van de subsidie in tezamen met de jaarrekening, bedoeld in [artikel 3.19, tweede lid, van het besluit](../../../../AMvB/besluit/inburgering/BWBR0020674/README.md).   
5.  De subsidie wordt verleend per kalenderjaar. [Afdeling 4.2.8 van de Algemene wet bestuursrecht](../../../../wet/algemene/wet/bestuursrecht/BWBR0005537/README.md) is van toepassing.   
6.  Het Kwaliteitscentrum examinering inburgering vormt een egalisatiereserve als bedoeld in [artikel 4:72 van de Algemene wet bestuursrecht](../../../../wet/algemene/wet/bestuursrecht/BWBR0005537/README.md).   

### §  7  

####De uitvoering van het toezicht op exameninstellingen

### Artikel  3.17  

Ter zake van het onderzoek, bedoeld in [artikel 3.17, tweede lid, onderdeel b, van het besluit](../../../../AMvB/besluit/inburgering/BWBR0020674/README.md) is de exameninstelling voor de jaren 2010 tot en met 2012 € 500 per genoemd jaar per examenlocatie van de instelling verschuldigd.  

### Artikel  3.18  

Het tarief, bedoeld in [artikel 3.23. tweede lid, van het besluit](../../../../AMvB/besluit/inburgering/BWBR0020674/README.md), voor een afschrift van een verklaring als bedoeld in [artikel 3.22, vijfde lid, van het besluit](../../../../AMvB/besluit/inburgering/BWBR0020674/README.md) bedraagt € 3,50.  

### Artikel  3.19  

1.  Het verslag, bedoeld in [artikel 3.26 van het besluit](../../../../AMvB/besluit/inburgering/BWBR0020674/README.md), bevat ten minste gegevens ten aanzien van: 

a. het aantal deelnemers in totaal;  

b. het aantal deelnemers per assessment, portfolio dan wel een combinatie daarvan als bedoeld in [artikel 3.7, tweede lid, van het besluit](../../../../AMvB/besluit/inburgering/BWBR0020674/README.md);  

c. het aantal deelnemers, per assessment, portfolio dan wel een combinatie daarvan, als bedoeld in [artikel 3.7, tweede lid, van het besluit](../../../../AMvB/besluit/inburgering/BWBR0020674/README.md), dat is gezakt dan wel is geslaagd;  

d. het aantal afgedane en in behandeling zijnde beroepen, bedoeld in [artikel 3.12 van het besluit](../../../../AMvB/besluit/inburgering/BWBR0020674/README.md);  

e. het aantal afgedane en in behandeling zijnde klachten, bedoeld in [artikel 3.13, eerste lid, onderdeel g](../../../../AMvB/besluit/inburgering/BWBR0020674/README.md), en;  

f. het aantal en de aard van geconstateerde onregelmatigheden terzake van de identificatie, bedoeld in [artikel 3.4 van het besluit](../../../../AMvB/besluit/inburgering/BWBR0020674/README.md).     
2.  Het verslag wordt op aanvraag aan eenieder ter beschikking gesteld.   

### Hoofdstuk  4  

####Faciliteiten

### §  1  

####Lening

### Artikel  4.1  

Het bedrag van de lening bedraagt ten hoogste € 5000.  

### Artikel  4.2  

1.  Ten behoeve van de betaling van de lening verstrekt de inburgeringsplichtige originele facturen aan de minister van: 

a. de door hem te volgen of gevolgde inburgeringscursus en het door hem af te leggen of afgelegde inburgeringsexamen;  

b. de door hem te volgen of gevolgde cursus die opleidt tot het staatsexamen Nederlands als tweede taal, of  

c. de door een inburgeringsplichtige oudkomer te volgen of gevolgde cursus die opleidt tot, alsmede het afleggen van het inburgeringsexamen op de niveaus, bedoeld in de [artikelen 2.9, eerste lid](../../../../AMvB/besluit/inburgering/BWBR0020674/README.md), en [2.10 van het besluit](../../../../AMvB/besluit/inburgering/BWBR0020674/README.md).     
2.  De factuur vermeldt in ieder geval: 

a. het burgerservicenummer van de kandidaat;  

b. de naam- en adresgegevens van de kandidaat;  

c. de naam- en adresgegevens van de instelling;  

d. de code WI-CU als het een inburgeringscursus betreft, de code NT2-CU als het een cursus betreft die opleidt tot het staatsexamen Nederlands als tweede taal dan wel de code WI-EX als het het inburgeringsexamen betreft;  

e. de code WI-OA indien de aanmelding van de kandidaat voor het inburgeringsexamen via het Online Aanmeldsysteem Examens is verlopen;  

f. de handtekening van de kandidaat;  

g. de datum, en  

h. de specificatie van het factuurbedrag.     
3.  De betaling van de factuur, bedoeld in het eerste lid, geschiedt binnen vier weken na ontvangst door de minister van die factuur.   
4.  De eerste betaling vindt plaats binnen een jaar na de beschikking, bedoeld in [artikel 4.4, eerste lid, van het besluit](../../../../AMvB/besluit/inburgering/BWBR0020674/README.md), waarbij het recht op de lening is vastgesteld. Indien binnen deze periode geen betaling heeft plaatsgevonden, vervalt de beschikking.   

### §  2  

####Terugbetaling

### Artikel  4.3  

Het rentepercentage, genoemd in [artikel 4.5, eerste lid, van het besluit](../../../../AMvB/besluit/inburgering/BWBR0020674/README.md), bedraagt voor het jaar 2011: 2,58 procent.  

### Artikel  4.4  

1.  De rente over de door de inburgeringsplichtige opgenomen lening wordt maandelijks berekend op basis van samengestelde interest.   
2.  Voor de berekening van de rente op de voet van het eerste lid wordt een maand gesteld op 30 dagen en een jaar gesteld op 360 dagen.   

### Artikel  4.5  

Gedurende de aanloopfase, bedoeld in [artikel 17, eerste lid, van de wet](../../../../wet/wet/inburgering/BWBR0020611/README.md), en de terugbetalingsperiode, bedoeld in [artikel 4.6, eerste lid, van het besluit](../../../../AMvB/besluit/inburgering/BWBR0020674/README.md), wordt hetzelfde rentepercentage gehanteerd, vastgesteld overeenkomstig [artikel 4.5, eerste lid, van het besluit](../../../../AMvB/besluit/inburgering/BWBR0020674/README.md). Het bij aanvang van de aanloopfase geldende rentepercentage wordt gehanteerd.  

### Artikel  4.6  

1.  De hoogte van de maandelijkse termijn wordt berekend op basis van het bedrag aan opgebouwde schuld vermeerderd met de over dat bedrag verschuldigde rente, berekend overeenkomstig artikel 4.4 en gedeeld door het aantal te betalen termijnen.   
2.  De hoogte van de maandelijkse termijn bedraagt ten minste € 15.   

### Artikel  4.7  

1.  In afwijking van [artikel 4.7, eerste lid, van het besluit](../../../../AMvB/besluit/inburgering/BWBR0020674/README.md) vervallen de rente en aflossing van de lening van een debiteur, die niet binnenlands belastingplichtig is in de zin van de [Wet inkomstenbelasting 2001](../../../../wet/wet/inkomstenbelasting/2001/BWBR0011353/README.md), gedurende de aflosfase in jaarlijkse termijnen. Artikel 4.4 is in dat geval van overeenkomstige toepassing. Indien de debiteur zich voor het einde van een jaartermijn metterwoon in Nederland vestigt, wordt hij tot het einde van die jaartermijn behandeld als een debiteur die niet binnenlands belastingplichtig is. Op aanvraag van de in de eerste volzin bedoelde debiteur kan de minister besluiten dat de rente en aflossing van de lening niet vervallen in jaarlijkse termijnen maar in maandelijkse termijnen.   
2.  De hoogte van de jaarlijkse dan wel de maandelijkse termijn, bedoeld in het eerste lid, laatste volzin, wordt berekend overeenkomstig artikel 4.6, tenzij de debiteur, bedoeld in het eerste lid, bij de minister een aanvraag indient tot vaststelling van zijn draagkracht voor de resterende aflosfase. In dat geval levert hij aan de minister de door de minister gevraagde gegevens.   
3.  De betaling van de maandelijkse termijn, bedoeld in het eerste lid, laatste volzin, geschiedt door middel van: 

a. een daartoe door de debiteur verleende doorlopende machtiging om het verschuldigde bedrag maandelijks te doen afschrijven van een door de debiteur aangewezen bank- of girorekening in Nederland of  

b. een door de minister aan de debiteur gezonden acceptgirokaart.     

### Artikel  4.7a  

De inburgeringsplichtige kan in afwijking van [artikel 4.7, eerste lid, van het besluit](../../../../AMvB/besluit/inburgering/BWBR0020674/README.md) de lening in een keer terugbetalen. De terugbetaling omvat het bedrag van de opgebouwde schuld vermeerderd met de over dat bedrag verschuldigde rente, berekend overeenkomstig artikel 4.4.  

### Artikel  4.8  

1.  De terugbetalingsperiode van de debiteur die algemene bijstand ontvangt en een aanvraag indient om zijn draagkracht vast te stellen, beslaat ten hoogste drie jaren vanaf de maand volgend op de maand waarin hij de minister kenbaar heeft gemaakt dat hij algemene bijstand ontvangt. De volledige terugbetalingsperiode beslaat ten hoogste 7 jaren.   
2.  De maandelijkse termijn van de debiteur die algemene bijstand ontvangt en een draagkrachtmeting aanvraagt, wordt berekend overeenkomstig artikel 4.6. De [artikelen 4.9 tot en met 4.11 van het besluit](../../../../AMvB/besluit/inburgering/BWBR0020674/README.md) zijn van overeenkomstige toepassing.   
3.  De duur van de terugbetalingsperiode, bedoeld in het eerste lid, en de hoogte van de maandelijkse termijn, bedoeld in het tweede lid, worden niet gewijzigd ingeval de algemene bijstand wordt beëindigd.   

### Artikel  4.9  

1.  De draagkracht die wordt vastgesteld overeenkomstig dit artikel, gaat in op de eerste dag van de maand volgend op de maand waarin de aanvraag, bedoeld in [artikel 4.9 van het besluit](../../../../AMvB/besluit/inburgering/BWBR0020674/README.md), is ingediend.   
2.  Maatstaf voor de vaststelling van de draagkracht van de debiteur uit inkomen is het totaal van het toetsingsinkomen van de debiteur en zijn partner in het tweede jaar voorafgaande aan het jaar waarvoor de draagkracht wordt vastgesteld. Het aldus bepaalde inkomen is het draagkrachtinkomen.   
3.  Op het draagkrachtinkomen wordt in mindering gebracht de draagkrachtvrije voet. Deze voet is gelijk aan: 

a. 120% van het belastbaar minimumloon voor een debiteur met partner, of  

b. 120% van het belastbaar minimumloon voor een debiteur op wie de alleenstaande ouderkorting, bedoeld in [artikel 8.9 van de Wet inkomstenbelasting 2001](../../../../wet/wet/inkomstenbelasting/2001/BWBR0011353/README.md), van toepassing is, of  

c. 84% van het belastbaar minimumloon voor overige debiteuren zonder partner.     
4.  De draagkracht van de debiteur uit inkomen is 8% van het inkomen boven de draagkrachtvrije voet.   
5.  Voor de toepassing van dit artikel wordt indien het toetsingsinkomen of het belastbaar loon in het tweede jaar voorafgaande aan het jaar waarvoor de draagkracht wordt vastgesteld, nog niet bekend is, door de minister daarvoor in de plaats gesteld een bedrag dat het vast te stellen toetsingsinkomen of het belastbaar loon benadert.   

### Artikel  4.10  

1.  Op aanvraag van de debiteur wordt bij de toepassing van artikel 4.9 uitgegaan van het inkomen van een ander jaar dan het inkomen over het tweede jaar voorafgaande aan het jaar waarvoor de draagkracht wordt vastgesteld, indien sprake is van terugval in inkomen: 

a. over het jaar voorafgaande aan het jaar waarvoor de draagkracht wordt vastgesteld, in welk geval wordt uitgegaan van het jaar voorafgaande aan het jaar waarvoor de draagkracht wordt vastgesteld, of  

b. over het jaar waarvoor de draagkracht wordt vastgesteld, in welk geval wordt uitgegaan van het jaar waarvoor de draagkracht wordt vastgesteld.     
2.  Voor de toepassing van het eerste lid wordt onder een terugval in inkomen verstaan een vermindering van het toetsingsinkomen van de debiteur van ten minste 15% ten opzichte van het tweede jaar voorafgaande aan het jaar waarvoor de draagkracht wordt vastgesteld, met dien verstande dat de vermindering niet kan worden gerekend tot inkomensschommelingen die in het algemeen normaal kunnen worden geacht bij de gekozen wijze van inkomensverwerving.   
3.  Voor de toepassing van het eerste lid wordt zolang het belastbaar inkomen over het tweede jaar voorafgaande aan het jaar waarvoor de draagkracht wordt vastgesteld, het jaar voorafgaande aan het jaar waarvoor de draagkracht wordt vastgesteld, of het jaar waarvoor de draagkracht wordt vastgesteld nog niet definitief bekend is, daarvoor in de plaats gesteld het bedrag dat naar het oordeel van de minister het uiteindelijke belastbaar loon benadert.   

### Artikel  4.11  

Indien de partner van de debiteur ook een debiteur is die een beschikking tot terugbetaling als bedoeld in [artikel 4.8, eerste lid, van het besluit](../../../../AMvB/besluit/inburgering/BWBR0020674/README.md) heeft ontvangen, wordt: 

a. artikel 4.9, tweede en vierde lid, slechts eenmaal toegepast op het totaal van het toetsingsinkomen, en  

b. bij toepassing van [artikel 4.10 van het besluit](../../../../AMvB/besluit/inburgering/BWBR0020674/README.md) de te betalen maandelijkse termijn per debiteur vastgesteld op basis van de verhouding tussen de hoogte van het toetsingsinkomen van beide debiteuren afzonderlijk.    

### Artikel  4.12  

De debiteur is in verzuim indien binnen twee weken na de vervaldatum van een vordering het bedrag van de verplichte terugbetaling niet is ontvangen.  

### Artikel  4.16  

Bij uitvaardiging van het dwangbevel, bedoeld in artikel 17, tweede lid, van de wet kunnen de achterstallige termijnen worden overgedragen aan een gerechtsdeurwaarder mits: 

a. het achterstallige deel minimaal € 180 bedraagt, of  

b. het deel dat zes maanden of langer achterstallig is, minimaal € 15 bedraagt.    

### Artikel  4.17  

1.  De minister kan de achterstallige termijnen alsmede het resterende verschuldigde bedrag van de debiteur die direct voorafgaande aan de beëindiging van de inburgeringsplicht houder is geweest van een verblijfsvergunning voor bepaalde tijd als bedoeld in [artikel 28 van de Vreemdelingenwet 2000](../../../../wet/vreemdelingenwet/2000/BWBR0011823/README.md), op verzoek geheel kwijtschelden, indien: 

a. uit de gegevens in de gemeentelijke basisadministratie persoonsgegevens blijkt dat de debiteur geen verblijfsrecht meer heeft, en  

b. de Immigratie- en Naturalisatiedienst kan bevestigen dat de debiteur niet langer inburgeringsplichtig is omdat de verblijfsvergunning, bedoeld in [artikel 29 van de Vreemdelingenwet 2000](../../../../wet/vreemdelingenwet/2000/BWBR0011823/README.md), is ingetrokken aangezien de grond voor verlening daarvan is komen te vervallen.     
2.  Als tijdstip van indiening van het verzoek wordt aangemerkt het moment dat de minister op grond van de gegevens in de gemeentelijke basisadministratie persoonsgegevens heeft geconstateerd dat er geen sprake meer is van een verblijfsrecht.   

### §  3  

####Vergoeding

### Artikel  4.18  

De vergoeding, bedoeld in [artikel 4.17, eerste lid, onderdeel a, en tweede lid, onderdeel a, van het besluit](../../../../AMvB/besluit/inburgering/BWBR0020674/README.md), bedraagt € 650.  

### Artikel  4.19  

De vergoeding, bedoeld in [artikel 4.17, derde lid, van het besluit](../../../../AMvB/besluit/inburgering/BWBR0020674/README.md), bedraagt € 270.  

### Artikel  4.20  

1.  De vergoeding, bedoeld in [artikel 4.17, eerste lid, onderdeel b, en tweede lid, onderdeel b, van het besluit](../../../../AMvB/besluit/inburgering/BWBR0020674/README.md), bedraagt 70% van de kosten die door de gewezen inburgeringsplichtige zijn gemaakt ten behoeve van het volgen van een inburgeringscursus en het afleggen van het inburgeringsexamen of het volgen van een cursus ten behoeve van het behalen van het staatsexamen Nederlands als tweede taal.   
2.  De vergoeding, bedoeld in het eerste lid, bedraagt ten hoogste € 3000.   

### Artikel  4.21  

1.  De aanvraag van de vergoeding dan wel van het resterende deel van de vergoeding, bedoeld in [artikel 4.17, eerste lid, onderdeel b, en tweede lid, onderdeel b, van het besluit](../../../../AMvB/besluit/inburgering/BWBR0020674/README.md), wordt ingediend binnen zes maanden nadat: 

a. de gewezen inburgeringsplichtige het inburgeringsexamen of het staatsexamen Nederlands als tweede taal, heeft behaald, of  

b. indien de gewezen inburgeringsplichtige een oudkomer was, het inburgeringsexamen op de niveaus, bedoeld in [artikelen 2.9, eerste lid](../../../../AMvB/besluit/inburgering/BWBR0020674/README.md), en [2.10 van het besluit](../../../../AMvB/besluit/inburgering/BWBR0020674/README.md), heeft behaald.     
2.  De gewezen inburgeringsplichtige overlegt ten behoeve van de aanvraag de volgende gegevens: 

a. de originele facturen die zijn voldaan ten behoeve van de door hem gevolgde inburgeringscursus en het door hem afgelegde inburgeringsexamen of ten behoeve van de door hem gevolgde cursus die opleidt tot het staatsexamen Nederlands als tweede taal, tenzij de minister de originele facturen reeds in bezit heeft ten behoeve van de lening;  

b. het originele bewijs van betaling van de facturen, bedoeld in het onderdeel a, tenzij de facturen reeds door de minister zijn betaald overeenkomstig artikel 4.2, en  

c. zijn burgerservicenummer.     
3.  De facturen, bedoeld in het tweede lid, onderdeel a, vermelden in ieder geval: 

a. het burgerservicenummer van de kandidaat;  

b. de naam- en adresgegevens van de kandidaat;  

c. de naam- en adresgegevens van de instelling;  

d. de code WI-CU als het een inburgeringscursus betreft, de code NT2-CU als het een cursus betreft die opleidt tot het staatsexamen Nederlands als tweede taal, dan wel de code WI-EX als het het inburgeringsexamen betreft;  

e. de code WI-OA indien de aanmelding van de kandidaat voor het inburgeringsexamen via het Online Aanmeldsysteem Examens is verlopen;  

f. de handtekening van de kandidaat;  

g. de datum, en  

h. de specificatie van het factuurbedrag.     

### Artikel  4.24  

1.  De minister neemt binnen acht weken nadat de inburgeringsplichtige het inburgeringsexamen heeft behaald, dan wel binnen acht weken na ontvangst van de aanvraag, bedoeld in artikel 4.21, eerste lid, een beschikking, waarbij de omvang van het bedrag van de verrekening, bedoeld in [artikel 4.22, eerste lid, van het besluit](../../../../AMvB/besluit/inburgering/BWBR0020674/README.md), wordt vastgesteld.   
2.  Indien de vergoeding hoger is dan het bedrag dat de gewezen inburgeringsplichtige moet terugbetalen, wordt het resterende bedrag uitbetaald aan de gewezen inburgeringsplichtige.   

### §  4  

####Gemeentelijk aanbod aan geestelijke bedienaren

### Artikel  4.25  

1.  De cursus, bedoeld in [artikel 4.24, eerste lid, van het besluit](../../../../AMvB/besluit/inburgering/BWBR0020674/README.md), bestaat uit de volgende drie fasen: 

a. fase 1: een intensieve taalcursus;  

b. fase 2: praktijkopdrachten in de eigen regio, en  

c. fase 3: centrale, thematische bijeenkomsten gericht op het verwerven van algemene en specifieke kennis van de Nederlandse samenleving.     
2.  De cursus, bedoeld in het eerste lid, wordt gegeven door de combinatie Cinop-Kontakt der Kontinenten.   

### Hoofdstuk  5  

####Handhaving

### Artikel  5.1  

De minister stelt het aantal oudkomers aan wie het college in een door de minister vast te stellen tijdvak een handhavingsbeschikking bekendmaakt drie maanden voor aanvang van dat tijdvak vast.  

### Hoofdstuk  6  

####Informatiebepalingen

### Artikel  6.1  

1.  De bijzondere persoonsgegevens, bedoeld in [artikel 50, eerste lid, van de wet](../../../../wet/wet/inburgering/BWBR0020611/README.md) zijn gegevens waaruit blijkt dat een inburgeringsplichtige: 

a. een geestelijke bedienaar is;  

b. is ontheven van de inburgeringsplicht op grond van [artikel 6 van de wet](../../../../wet/wet/inburgering/BWBR0020611/README.md);  

c. een bestuurlijke boete als bedoeld in de [artikelen 29](../../../../wet/wet/inburgering/BWBR0020611/README.md), [30](../../../../wet/wet/inburgering/BWBR0020611/README.md), [31](../../../../wet/wet/inburgering/BWBR0020611/README.md), of [33 van de wet](../../../../wet/wet/inburgering/BWBR0020611/README.md) is opgelegd;  

d. het inburgeringsexamen dan wel een deel daarvan slechts kan afleggen op een wijze die is aangepast aan zijn mogelijkheden.     
2.  Het eerste lid, aanhef, onderdelen a en d, zijn van overeenkomstige toepassing op een vrijwillige inburgeraar.   

### Artikel  6.2  

1.  De verwerking van bijzondere persoonsgegevens als bedoeld in artikel 6.1, onderdeel a, is in ieder geval noodzakelijk: 

a. voor de beoordeling van de inburgeringsplicht van een geestelijke bedienaar overeenkomstig [artikel 3, eerste lid, onderdeel b, van de wet](../../../../wet/wet/inburgering/BWBR0020611/README.md);  

b. voor de toepassing van [artikel 52 van de wet](../../../../wet/wet/inburgering/BWBR0020611/README.md).     
2.  De verwerking van bijzondere persoonsgegevens als bedoeld in artikel 6.1, onderdeel b, is in ieder geval noodzakelijk voor de beoordeling van de inburgeringsplicht overeenkomstig [artikel 3 van de wet](../../../../wet/wet/inburgering/BWBR0020611/README.md).   
3.  De verwerking van bijzondere persoonsgegevens als bedoeld in artikel 6.1, onderdeel c, is in ieder geval noodzakelijk voor de beoordeling of een inburgeringsplichtige gehandeld heeft in strijd met de [artikelen 7, eerste lid](../../../../wet/wet/inburgering/BWBR0020611/README.md), [7, tweede lid, aanhef en onderdeel a](../../../../wet/wet/inburgering/BWBR0020611/README.md), [23, eerste lid](../../../../wet/wet/inburgering/BWBR0020611/README.md), [23, derde lid](../../../../wet/wet/inburgering/BWBR0020611/README.md), [25, vierde lid](../../../../wet/wet/inburgering/BWBR0020611/README.md), of [32 van de wet](../../../../wet/wet/inburgering/BWBR0020611/README.md).   
4.  De verwerking van bijzondere persoonsgegevens als bedoeld in artikel 6.1, onderdeel d, is in ieder geval noodzakelijk om de kandidaat met een psychische of lichamelijk belemmering, dan wel een verstandelijke handicap, op diens verzoek in de gelegenheid te stellen het inburgeringsexamen dan wel een deel daarvan af te leggen op een wijze die is aangepast aan zijn mogelijkheden.   
5.  De documenten waaruit bijzondere persoonsgegevens als bedoeld in artikel 6.1 blijken, worden neergelegd in een persoonsgebonden dossier. De bijzondere persoonsgegevens worden ten behoeve van de in het eerste lid bedoelde doeleinden verstrekt aan het Informatiesysteem Inburgering.   

### Artikel  6.3  

1.  Voorzover de bijzondere persoonsgegevens zijn opgeslagen in het Informatiesysteem Inburgering, wordt dit bestand beveiligd tegen ongeautoriseerd gebruik door: 

a. het toekennen van autorisaties aan alleen die personen, die voor het uitoefenen van hun taak toegang tot de opgeslagen informatie moeten hebben;  

b. het bewaren van een reservebestand op een voor niet-geautoriseerde personen ontoegankelijke plaats.     
2.  De verantwoordelijke, bedoeld in [artikel 6.8 van het besluit](../../../../AMvB/besluit/inburgering/BWBR0020674/README.md), stelt richtlijnen op voor het verwerken van bijzondere persoonsgegevens in het Informatiesysteem Inburgering.   

### Artikel  6.4  

De onverenigbare verwerking van bijzondere persoonsgegevens door de minister wordt op de volgende wijze tegengegaan: 

a. de toegang tot de gegevens in het persoonsgebonden dossier en het Informatiesysteem Inburgering is voorbehouden aan die personen, die voor het uitoefenen van hun taak, bedoeld in artikel 6.2, toegang tot de informatie moeten hebben;  

b. de verantwoordelijke, bedoeld in [artikel 6.8 van het besluit](../../../../AMvB/besluit/inburgering/BWBR0020674/README.md), stelt een functionaris voor de gegevensbescherming aan, die toeziet op de naleving van de [Wet bescherming persoonsgegevens](../../../../wet/wet/bescherming/persoonsgegevens/BWBR0011468/README.md);  

c. de verantwoordelijke, bedoeld in [artikel 6.8 van het besluit](../../../../AMvB/besluit/inburgering/BWBR0020674/README.md), verricht integriteits- en kwaliteitsaudits ten aanzien van de verwerking van de persoonsgegevens en rapporteert deze aan de functionaris voor de gegevensbescherming.    

### Artikel  6.5  

Voor zover de verwerking van bijzondere persoonsgegevens door de Immigratie- en Naturalisatiedienst, het college, de cursusinstellingen en de exameninstellingen niet geregeld is in een andere regeling, zijn de artikelen van dit hoofdstuk van overeenkomstige toepassing op de verwerking van bijzondere persoonsgegevens door deze instanties.  

### Hoofdstuk  7  

####Financiële Bepalingen

### Hoofdstuk  8  

####Wijziging [Regeling verstrekkingen asielzoekers en andere categorieën vreemdelingen 2005](../../../../ministeriele-regeling/regeling/verstrekkingen/asielzoekers/en/andere/categorieën/vreemdelingen/etc/BWBR0017959/README.md)

### Artikel  8.1  

Wijzigt de Regeling verstrekkingen asielzoekers en andere categorieën vreemdelingen 2005.   

### Hoofdstuk  9  

####Overgangs- en slotbepalingen

### Artikel  9.2  

In afwijking van artikel 5.1, wordt een in dat artikel genoemde vaststelling gedaan voor 26 februari 2007.  

### Artikel  9.4  

Het aanbieden van inburgeringsprogramma’s, bedoeld in [artikel 65 van de wet](../../../../wet/wet/inburgering/BWBR0020611/README.md), geschiedt overeenkomstig de [Regeling inburgering oudkomers G25 2006](../../../../ministeriele-regeling/regeling/inburgering/oudkomers/g25/2006/BWBR0019119/README.md), de [Regeling inburgering oudkomers G30 2006](../../../../ministeriele-regeling/regeling/inburgering/oudkomers/g30/2006/BWBR0019824/README.md) en de [Regeling inburgering oudkomers niet-G56 2006](../../../../ministeriele-regeling/regeling/inburgering/oudkomers/niet-g56/2006/BWBR0019120/README.md).  

### Artikel  9.5  

Wijzigt deze regeling.   

### Artikel  9.6  

1.  Deze regeling treedt in werking met ingang van 1 januari 2007.   
2.  Artikel 9.4 werkt terug tot en met 1 januari 2006.   

### Artikel  9.7  

Deze regeling wordt aangehaald als: Regeling inburgering.  
Deze regeling zal in de Staatscourant worden geplaatst met uitzondering van de bijlagen, die ter inzage worden gelegd in de bibliotheek van het Ministerie van Justitie en zijn te raadplegen via het internet http//www.inburgering.net en http//www.handreikinginburgeringgemeenten.nl. Bijlage 1 bij artikel 2.1 (tijdelijke verblijfsdoelen); Bijlage 2 bij artikel 2.2 (Nederlands-Antilliaanse en Arubaanse diploma’s); Bijlage 3 bij artikel 2.3, tweede lid (document korte vrijstellingstoets); Bijlage 4 bij artikel 2.4, derde lid (protocol medische advisering); Bijlage 5 bij artikel 2.5 (eindtermen kennis van de Nederlandse samenleving); Bijlage 6 bij artikel 3.3 (model inburgeringsdiploma); Bijlage 7 bij artikel 3.4 (eindtermen Nederlandse Taal); Bijlage 8 bij artikel 3.5, eerste lid (model portfolio Werk en model portfolio OGO); Bijlage 9 bij artikel 3.5, tweede lid (handleiding assessments); Bijlage 10 bij artikel 3.7, derde lid (eindtermen aanvullend en bijzonder praktijkdeel voor geestelijke bedienaren).  

De 
Minister voor Vreemdelingenzaken en Integratie, 
M.C.F.Verdonk  

### Bijlage  1  

####bij artikel 2.1  van de Regeling inburgering

Tijdelijke verblijfsdoelen 

| --- |
|:---|
| Gezinshereniging of gezinsvorming <sup>(1)</sup>  |
| Verblijf ter adoptie of als pleegkind <sup>(1)</sup>  |
| Het afwachten van onderzoek naar de geschiktheid van de aspirant-adoptiefouders, bedoeld in [artikel 11 van de Wet opneming buitenlandse kinderen ter adoptie](../../../../wet/wet/opneming/buitenlandse/pleegkinderen/BWBR0004447/README.md)  |
| Familiebezoek  |
| Het verrichten van arbeid als zelfstandige  |
| Het verrichten van arbeid in loondienst  |
| Verblijf als kennismigrant als bedoeld in [artikel 1d van het Besluit uitvoering Wet arbeid vreemdelingen](../../../../AMvB/besluit/uitvoering/wet/arbeid/vreemdelingen/BWBR0007523/README.md)  |
| Het zoeken en verrichten van arbeid, al dan niet in loondienst  |
| Het zoeken van arbeid in loondienst aan boord van een Nederlands zeeschip of op een mijnbouwinstallatie op het continentaal plat  |
| Het doorbrengen van verlof in Nederland  |
| Het afwachten van herstel en hervatting van de arbeid in loondienst aan boord van een Nederlands zeeschip of op een mijnbouwinstallatie op het continentaal plat  |
| Werkzaamheid in het kader van grensoverschrijdende dienstverlening als bedoeld in [artikel 1e van het Besluit uitvoering Wet arbeid vreemdelingen](../../../../AMvB/besluit/uitvoering/wet/arbeid/vreemdelingen/BWBR0007523/README.md)  |
| Verblijf als niet-geprivilegieerd militair of niet-geprivilegieerd burgerpersoneel  |
| Verblijf als stagiaire of practicant  |
| Het volgen van studie  |
| De voorbereiding op studie  |
| Verblijf als au pair  |
| Verblijf in het kader van uitwisseling  |
| Het ondergaan van medische behandeling  |
| Het afwachten van herstel van medische behandeling  |
| De vervolging van mensenhandel  |
| Het afwachten van een verzoek op grond van [artikel 17 van de Rijkswet op het Nederlanderschap](../../../../rijkswet/rijkswet/op/het/nederlanderschap/BWBR0003738/README.md)  |
| Verblijf als alleenstaande minderjarige vreemdeling  |
| Verblijf als vreemdeling die buiten zijn schuld niet uit Nederland kan vertrekken  |
| Verblijf als onderzoeker in de zin van richtlijn 2005/71/EG van de Raad van 12 oktober 2005 betreffende een specifieke procedure voor de toelating van onderdanen van derde landen met het oog op wetenschappelijk onderzoek (PbEU L 289)  |
| Verblijfsrecht op grond van [artikel 3.4, derde lid, van het Vreemdelingenbesluit 2000](../../../../AMvB/vreemdelingenbesluit/2000/BWBR0011825/README.md)<sup>(2)</sup>  |

<sup>(1)</sup> Indien het verblijfsrecht van de persoon bij wie verblijf is toegestaan, tijdelijk van aard is. <sup>(2)</sup> Indien bij de verlening van een verblijfsvergunning is bepaald dat het verblijfsrecht tijdelijk van aard is. 

### Bijlage  2  

####bij artikel 2.2  (Nederlands-Antilliaanse en Arubaanse diploma’s)

Ligt ter inzage bij het Ministerie van Justitie.  

### Bijlage  3  

####bij artikel 2.3, tweede lid 

*Model document korte vrijstellingstoets*   

| --- | --- | --- |
|:---|:---|:---|
|  *Document korte vrijstellingstoets*   |
| --- | --- | --- |
| (*voor- en achternaam*)  |
| --- | --- | --- |
| geboren  | *(datum)* te  |  *(plaats, land)*   |
| --- | --- | --- |
| heeft deelgenomen aan de korte vrijstellingstoets.  |
| --- | --- | --- |
| De uitslag van de toets luidt:  | *geslaagd*.  | --- |
| --- | --- | --- |
| De korte vrijstellingstoets werd afgenomen volgens het bepaalde bij en krachtens [artikel 2.7 van het Besluit inburgering](../../../../AMvB/besluit/inburgering/BWBR0020674/README.md).  |
| --- | --- | --- |
| De kandidaat beschikt over:  |
| a. vaardigheden in de Nederlandse taal op het niveau B1 van het Europees Raamwerk voor Moderne Vreemde Talen; en  |
| b. kennis van de Nederlandse samenleving op het krachtens [artikel 2.10, eerste lid, van het Besluit inburgering](../../../../AMvB/besluit/inburgering/BWBR0020674/README.md) vastgestelde niveau.  |
| --- | --- | --- |
| Plaats,  | Datum,  | --- |
| Groningen  | --- |  *(datum vaststelling uitslag)*   |
| --- | --- | --- |
| Namens de Minister voor Wonen, Wijken en Integratie  | --- | --- |
| --- | Handtekening van de kandidaat  |
| --- | --- | --- |
|  *(naam van de ondertekenaar)*   | --- | --- |
|  *(functie van de ondertekenaar)*   | --- | --- |
| --- | --- | --- |
| Beschikkingnummer:  |  *(unieke klantsleutel alleen bekend in ISI)*   |
| --- | --- | --- |
|  *Doorhalingen of wijzigingen maken dit document ongeldig.*   |

### Bijlage  4  

####bij artikel 2.4, derde lid  (protocol medische advisering)

Ligt ter inzage bij het Ministerie van Volkshuisvesting, Ruimtelijke Ordening en Milieubeheer te Den Haag en is gepubliceerd op www.handreikinginburgeringgemeenten.nl.  

### Bijlage  5  

####bij artikel 2.5  (eindtermen kennis van de Nederlandse samenleving)

Ligt ter inzage bij het Ministerie van Justitie.  

### Bijlage  6  

####bij artikel 3.3  (model inburgeringsdiploma)

Ligt ter inzage bij het Ministerie van Volkshuisvesting, Ruimtelijke Ordening en Milieubeheer te Den Haag en is gepubliceerd op www.handreikinginburgeringgemeenten.nl.  

### Bijlage  7  

####bij artikel 3.4  (eindtermen Nederlandse Taal)

Ligt ter inzage bij het Ministerie van Volkshuisvesting, Ruimtelijke Ordening en Milieubeheer te Den Haag en is gepubliceerd op www.handreikinginburgeringgemeenten.nl.  

### Bijlage  9  

####Handleiding Assessments, bij artikel 3.5, tweede lid , van de Regeling inburgering

####Handleiding Assessments (behorend bij het praktijkdeel van het inburgeringsexamen)

Handleiding Assessments  

Het inburgeringsexamen is samengesteld uit twee onderdelen: een praktijkdeel en een centraal deel. De assessments vormen samen met het portfolio het praktijkdeel van het inburgeringsexamen. De assessments bestaan uit meerdere onderdelen, zijn gebaseerd op werkelijke situaties, maar worden als simulatie afgenomen. In deze handleiding leest u hoe de assessments zijn opgebouwd en waar u op moeten letten als u de assessments afneemt. 

### 1  

####Taalniveau van de assessments

In dit hoofdstuk maakt u kennis met het taalniveau van de assessments. Het betreft het niveau voor de vaardigheden ‘gesprekken voeren’, ‘schrijven’ en ‘lezen’. Dit zijn de vaardigheden die in de toetsen aan de orde komen. Het taalniveau van de assessments is variabel. Dat wil zeggen dat *nieuwkomers* voor alle vaardigheden assessments moeten afleggen die voor alle vaardigheden op A2 zijn. Voor *oudkomers* geldt dat zij de keuze hebben tussen ofwel alle vaardigheden afsluiten met assessments op niveau A2 ofwel de mondelinge vaardigheden afsluiten op A2 en de schriftelijke vaardigheden op A1. Oudkomers die na het behalen van het inburgeringsexamen willen naturaliseren tot Nederlander, moeten assessments op niveau A2 doen. De assessments sluiten aan op de keuze die oudkomers kunnen maken. Deze handleiding kunt u dan ook gebruiken voor oudkomers en nieuwkomers, onafhankelijk van het assessment-niveau dat ze krijgen. Het is belangrijk om een goed beeld te hebben van het taalniveau van de assessments, omdat u uiteindelijk zult bepalen of een inburgeraar al dan niet het juiste taalniveau heeft en dus al dan niet geslaagd is voor de assessments. Om een goed beeld te krijgen van wat de niveaus precies inhouden, volgt in dit hoofdstuk een grondige kennismaking; u moet immers niet alleen bepalen of de inburgeraar het niveau heeft behaald (A1 of A2), tijdens het afnemen van de toetsen zal uw eigen taalgebruik ook op niveau A2 moeten zijn. 

### 1.1  

####Het Raamwerk NT2

Om te bepalen of iemand een taal beheerst op bijvoorbeeld niveau A2 moet worden uitgegaan van een niveaubeschrijving. De assessments zijn gebaseerd op het Raamwerk NT2 . Het Raamwerk NT2 is een bewerking van de niveaubeschrijvingen van het CEF (Common European Framework), herschikt en zo overzichtelijk mogelijk gepresenteerd en voorzien van een groot aantal voor NT2-leerders relevante voorbeelden. <sup> 1  *Raamwerk NT2*. Dalderop, K., E. Liemberg en F. Teunisse (2002) De Bilt: BVE-Raad.  </sup>  

### 1.2  

####Niveaus van het Raamwerk NT2

Het Raamwerk NT2 beschrijft 5 niveaus, A1, A2, B1, B2, C1. Hieronder leest u een beschrijving van deze niveaus. Niveau A1 en A2 zijn vet gedrukt; dit zijn de niveaus waarop de kandidaten beoordeeld worden. Hierbij moet zoals eerder al gezegd is een onderscheid gemaakt worden tussen oudkomers en nieuwkomers. Voor u als toetsleider of assessor is A2 het belangrijkste niveau, omdat dit ook het taalniveau is dat u zelf moet hanteren. Het is ook heel goed om het onderliggende en bovenliggende niveau (A1 en B1) te bestuderen. Op die manier kunt u goed zien wat een inburgeraar ook, en wat een inburgeraar nog niet hoeft te kunnen om te functioneren op niveau A2.  

| Basisgebruiker  |
|:---|
| A1  | Kan vertrouwde dagelijkse uitdrukkingen en basiszinnen gericht op de bevrediging van concrete behoeften begrijpen en gebruiken. Kan zichzelf aan anderen voorstellen en kan vragen stellen en beantwoorden over persoonlijke gegevens zoals waar hij/zij woont, mensen die hij/zij kent en dingen die hij/zij bezit. Kan op een simpele wijze reageren, aangenomen dat de andere persoon langzaam en duidelijk praat en bereid is om te helpen.  |
| A2  | Kan zinnen en regelmatig voorkomende uitdrukkingen begrijpen die verband hebben met zaken van direct belang (bijvoorbeeld persoonsgegevens, familie, winkelen, plaatselijke geografie, werk). Kan communiceren in simpele en alledaagse taken die een eenvoudige en directe uitwisseling over vertrouwde en alledaagse kwesties vereisen. Kan in eenvoudige bewoordingen aspecten van de eigen achtergrond, de onmiddellijke omgeving en kwesties op het gebied van diverse behoeften beschrijven.  |

| Onafhankelijk gebruiker  |
|:---|
| B1  | Kan de belangrijkste punten begrijpen uit duidelijke standaardteksten over vertrouwde zaken die regelmatig voorkomen op het werk, op school en in de vrije tijd. Kan zich redden in de meeste situaties die kunnen optreden tijdens het reizen in gebieden waar de betreffende taal wordt gesproken. Kan een eenvoudige lopende tekst produceren over onderwerpen die vertrouwd of die van persoonlijk belang zijn. Kan een beschrijving geven van ervaringen en gebeurtenissen, dromen, verwachtingen en ambities en kan kort redenen en verklaringen geven voor meningen en plannen.  |
| B2  | Kan de hoofdgedachte van een ingewikkelde tekst begrijpen, zowel over concrete als over abstracte onderwerpen, met inbegrip van technische besprekingen in het eigen vakgebied. Kan zo vloeiend en spontaan reageren dat een normale uitwisseling met moedertaalsprekers mogelijk is zonder dat dit voor een van de partijen inspanning met zich meebrengt. Kan duidelijke, gedetailleerde tekst produceren over een breed scala van onderwerpen; kan een standpunt over een actuele kwestie uiteenzetten en daarbij ingaan op de voor- en nadelen van diverse opties.  |

| Vaardig gebruiker  |
|:---|
| C1  | Kan een uitgebreid scala van veeleisende, lange teksten begrijpen en de impliciete betekenis herkennen. Kan zichzelf vloeiend en spontaan uitdrukken zonder daarvoor aantoonbaar naar uitdrukkingen te moeten zoeken. Kan flexibel en effectief met taal omgaan ten behoeve van sociale, academische en beroepsmatige doeleinden. Kan een duidelijke, goed gestructureerde en gedetailleerde tekst over complexe onderwerpen produceren en daarbij gebruikmaken van organisatorische structuren en verbindingswoorden.  |

De niveaus zijn *cumulatief*, dat wil zeggen dat de beheersing van een bepaald niveau inhoudt dat alles wat beschreven is op de onderliggende niveaus ook beheerst wordt.  

### 1.3  

####Gedetailleerde beschrijving van de niveaus

In het Raamwerk NT2 is naast de globale niveaubeschrijving ook een gedetailleerde beschrijving van alle vaardigheden op alle niveaus opgenomen. Elke beschrijving begint met een algemeen beheersingsniveau, waarin u kunt lezen wat iemand moet kunnen op dit niveau. Daarna volgt een aantal subvaardigheden en descriptoren. Deze beschrijven de contexten en de omstandigheden waarin de vaardigheid getoond kan worden en vormen een verdere verfijning van het beheersingsniveau. Ten slotte wordt een aantal tekstkenmerken en/of strategieën beschreven. Voor een vaardigheid als gesprekken voeren zijn dit productieve en receptieve tekstkenmerken; voor deze vaardigheid wordt immers een beroep gedaan op zowel de spreek- als de luistervaardigheid van de inburgeraar. Voor receptieve vaardigheden als lezen en luisteren zijn, behalve de receptieve tekstkenmerken, ook de strategieën beschreven die kandidaten op dit niveau tot hun beschikking moeten hebben om lees- of luisterteksten te begrijpen. Voor de vaardigheid schrijven zijn productieve tekstkenmerken opgenomen. In het inburgeringexamen staat het taalniveau van de ‘basisgebruiker’ centraal. Zoals eerder al vermeld, is voor *nieuwkomers* die zich vrijwillig in Nederland vestigen de norm van het inburgeringexamen op niveau A2 vastgesteld. Dit geldt voor alle taalvaardigheden: spreken, luisteren, gespreksvaardigheden, lezen en schrijven. Voor de *oudkomers* is de norm voor de mondelinge vaardigheid eveneens op A2 bepaald. Maar voor schriftelijke vaardigheden heeft een oudkomer de keuze: ofwel A1 ofwel A2. Het is van belang dat de oudkomers die variant van de assessments maken die het beste aansluit bij hun niveau en wensen. Bij het maken van deze keuze speelt de onderwijsaanbieder een belangrijke rol. De onderwijsaanbieder moet de oudkomers goed adviseren over wat zij het beste kunnen doen, alles op A2 of de variant met de schriftelijke vaardigheden op A1. Hieronder volgen de beschrijvingen van de vaardigheden die in de assessments aan de orde komen: lezen, gesprekken voeren en schrijven. Na elke beschrijving van een niveau vindt u een voorbeeld van een prestatie op dat niveau. Hiermee krijgt u een nog duidelijker beeld van wat een inburgeraar moet kunnen en hoe zo’n prestatie er uitziet. 
### *Gesprekken Voeren A2* 

Kan communiceren over eenvoudige en alledaagse taken die een eenvoudige en directe uitwisseling van informatie over vertrouwde onderwerpen en activiteiten betreffen. Kan zeer korte sociale gesprekken aan, hoewel hij/zij gewoonlijk niet voldoende begrijpt om het gesprek zelfstandig gaande te houden.  

| Subvaardigheden en Descriptoren  | Tekstkenmerken receptief  | Tekstkenmerken productief  |
|:---|:---|:---|
|  *1. Informele gesprekken*   Kan sociale contacten tot stand brengen: groeten en afscheid nemen, zichzelf of anderen voorstellen, bedanken, op uitnodigingen, suggesties en verontschuldigingen reageren indien direct tot hem/haar gericht en langzaam en duidelijk gesproken, en ze zelf doen.  Is echter niet in staat zonder medewerking van de gesprekspartner het gesprek op gang te houden.  Kan op eenvoudige wijze voorkeur en mening uitdrukken over vertrouwde alledaagse onderwerpen.   *2. Bijeenkomsten en vergaderingen*   Kan zeggen wat hij/zij denkt in een formele vergadering als hij/zij rechtstreeks wordt aangesproken, op voorwaarde dat hij/zij, indien nodig, om herhaling kan vragen.   *3. Zaken regelen*   Kan aangeven dat hij/zij de gesprekspartner volgt en kan, als de gesprekspartner zich daarvoor inspant, begrijpen wat er gedaan moet worden.  Kan informatie vragen over reizen en kan gebruik maken van het openbaar vervoer.  Kan informatie vragen over zaken en kan eenvoudige transacties doen in winkels, postkantoren en banken.  Kan informatie geven en ontvangen over hoeveelheden, nummers, prijzen, etc.   *4. Informatie uitwisselen*   Kan eenvoudige aanwijzingen en instructies geven en opvolgen.  Kan communiceren binnen eenvoudige en dagelijkse taken waarin gevraagd wordt om een eenvoudige en directe uitwisseling van informatie.  |  *• Onderwerp*   De onderwerpen zijn alledaags en vertrouwd   *• Woordgebruik en zinsbouw*   Woordgebruik is eenvoudig. Zinnen zijn kort.   *• Tempo en articulatie*   Er wordt langzaam gesproken en duidelijk gearticuleerd.   *• Hulp*   De gesprekspartner past zijn taalgebruik aan de taalgebruiker aan door langzaam en duidelijk te spreken, te controleren of hij/zij begrepen wordt en waar nodig te herformuleren of te herhalen.  De gesprekspartner biedt hulp bij het formuleren en het verhelderen van wat de taalgebruiker wil zeggen.  Vragen en uitingen zijn direct aan de taalgebruiker gericht.  |  *• Onderwerp*   De onderwerpen zijn alledaags en vertrouwd.   *• Woordenschat en woordgebruik*   Standaardpatronen met uit het hoofd geleerde uitdrukkingen en kleine groepen van woorden waarmee beperkte informatie wordt overgebracht m.b.t. eenvoudige alledaagse situaties.   *• Grammaticale correctheid*   Correct gebruik maken van eenvoudige constructies, bevat echter ook systematisch elementaire fouten.   *• Interactie*   Antwoorden op vragen en reacties op eenvoudige uitspraken. Indicaties van begrip maar weinig initiatief om de conversatie gaande te houden.   *• Vloeiendheid*   Zeer korte uitingen, met veel voorkomende pauzes, valse starts en het herformuleren van uitingen.   *• Coherentie*   Groepen woorden zijn verbonden met eenvoudige voegwoorden, zoals: ‘en’, ‘maar’ en ‘omdat’.   *• Uitspraak*   De uitspraak is duidelijk genoeg om verstaanbaar te zijn, ondanks een hoorbaar accent. Gesprekspartners vragen af en toe om herhaling.  |

### *Lezen A1* 

Kan vertrouwde namen, woorden en zeer eenvoudige zinnen begrijpen, bijvoorbeeld in mededelingen, op posters en in catalogi.  

| Subvaardigheden en Descriptoren  | Tekstkenmerken receptief  | Strategieën  |
|:---|:---|:---|
|  *1. Correspondentie lezen*   Kan korte, eenvoudige berichten op een ansichtkaart begrijpen.   *2. Oriënterend lezen*   Kan bekende namen, woorden en simpele standaardzinnetjes herkennen in eenvoudige mededelingen in de meest voorkomende alledaagse situaties.   *3. Lezen om informatie op te doen*   Kan zich een idee vormen van de inhoud van eenvoudige informatieve materialen en korte eenvoudige beschrijvingen, vooral als er visuele ondersteuning bij is.   *4. Instructies lezen*   Kan korte, eenvoudig geschreven aanwijzingen opvolgen.  |  *• onderwerp*   Concrete zaken over vertrouwde, alledaagse situaties.   *• woordgebruik en zinsbouw*   Hoogfrequente woorden en korte, eenvoudige zinnen.   *• tekstindeling*   Visuele ondersteuning.   *• tekstlengte*   Korte, eenvoudige teksten.  |  *• signalen herkennen en*    *• interpreteren*   |

### *Lezen A2* 

Kan korte, eenvoudige teksten lezen. Kan specifieke voorspelbare informatie vinden in eenvoudige, alledaagse teksten zoals advertentie, menu’s en dienstregelingen. Kan korte, eenvoudige, persoonlijke brieven begrijpen.  

| Subvaardigheden en Descriptoren  | Tekstkenmerken receptief  | Strategieën  |
|:---|:---|:---|
|  *1. Correspondentie lezen*   Kan korte, eenvoudige brieven, faxen en e-mails over vertrouwde onderwerpen begrijpen.   *2. Oriënterend lezen*   Kan specifieke, voorspelbare informatie vinden in eenvoudig alledaags materiaal zoals advertenties, prospectussen, menu's, referentielijsten en roosters.  Kan specifieke informatie in lijsten vinden en de benodigde informatie daaruit halen (bijvoorbeeld het gebruik van de Gouden Gids om bepaalde diensten of goederen te vinden).  Kan alledaagse borden en mededelingen begrijpen: in openbare ruimtes zoals op straat, in restaurants, treinstations, en werkplaatsen, die bijvoorbeeld instructies of waarschuwingen voor gevaar betreffen.   *3. Lezen om informatie op te doen*   Kan specifieke informatie vinden in eenvoudig geschreven materiaal dat hij/zij tegenkomt zoals brieven, brochures of korte krantenartikelen die gebeurtenissen beschrijven.   *4. Instructies lezen*   Kan eenvoudige instructies bij apparatuur begrijpen die men in het dagelijks leven tegenkomt – zoals in een telefooncel.  |  *• Onderwerp*   Alledaags, bekend en concreet.   *• Woordgebruik en zinsbouw*   Hoogfrequente woorden en woorden bekend uit de eigen taal of behorend tot internationaal vocabulaire. Teksten zijn eenvoudig en helder van structuur.   *• Tekstindeling*   De indeling geeft visuele ondersteuning bij het begrijpen van de tekst.   *• Tekstlengte*   Korte teksten.  |  *• Signalen herkennen en interpreteren*   Kan op basis van een idee over de betekenis van het geheel van korte teksten over alledaagse en concrete onderwerp, de waarschijnlijke betekenis van onbekende woorden uit de context afleiden.  |

### *Schrijven A1* 

Kan een korte, eenvoudige ansichtkaart schrijven, bijvoorbeeld voor het zenden van vakantiegroeten. Kan op formulieren persoonlijke details invullen, bijvoorbeeld naam, nationaliteit en adres op een inschrijvingsformulier noteren.  

| Subvaardigheden en Descriptoren  | Tekstkenmerken productief  |
|:---|:---|
|  *1. Correspondentie*   Kan een korte eenvoudige ansichtkaart schrijven.   *2. Aantekeningen, berichten, formulieren*   Kan nummers en data, eigen naam, nationaliteit, adres, leeftijd, geboortedatum of aankomstdatum in een land, etc. schrijven zoals bijvoorbeeld op een inschrijvingsformulier.   *3. Verslagen en rapporten*   (geen descriptor op dit niveau)   *4. Vrij schrijven*   Kan eenvoudige frases en zinnen schrijven over zichzelf of denkbeeldige personen, over waar ze wonen en wat ze doen.  |  *• Onderwerp*   Onderwerpen zijn eenvoudig en zeer vertrouwd of gerelateerd aan directe behoeften.   *• Woordenschat en woordgebruik*   Woorden en eenvoudige uitdrukkingen, over persoonlijke details en bepaalde concrete situaties.   *• Grammaticale correctheid*   Een klein aantal eenvoudige grammaticale constructies en uit het hoofd geleerde uitdrukkingen.   *• Spelling en interpunctie*   Bekende woorden en korte zinnen zoals op eenvoudige verkeers- of ANWB borden, instructies, namen van dagelijkse objecten en namen van winkels of regelmatig gebruikte basiszinnen zijn correct overgeschreven.  Eigen adres, nationaliteit en andere persoonlijke details zijn correct gespeld.   *• Coherentie*   Woorden of groepen van woorden zijn verbonden met behulp van basisvoegwoorden, zoals: ‘en’ of ‘dan’.  |

### *Schrijven A2* 

Kan korte, eenvoudige notities en boodschappen opschrijven. Kan een zeer eenvoudige, persoonlijke brief schrijven, bijvoorbeeld om iemand voor iets te bedanken.  

| Subvaardigheden en Descriptoren  | Tekstkenmerken productief  |
|:---|:---|
|  *1. Correspondentie*   Kan heel eenvoudige persoonlijke brieven schrijven om dankbaarheid of verontschuldigingen overbrengen.   *2. Aantekeningen, berichten, formulieren*   Kan een korte, eenvoudige boodschap noteren als om herhaling of herformulering gevraagd kan worden.  Kan korte, eenvoudige aantekeningen of boodschappen gerelateerd aan zaken van onmiddellijke noodzaak schrijven.   *3. Verslagen en rapporten*   (geen descriptor op dit niveau)   *4. Vrij schrijven*   Kan een aantal eenvoudige frases en zinnen over familie, leefomstandigheden, educatieve achtergrond, huidige of meest recente baan schrijven.  |  *• Onderwerp*   De onderwerpen zijn alledaags en vertrouwd.   *• Woordenschat en woordgebruik*   Standaardpatronen met uit het hoofd geleerde uitdrukkingen en kleine groepen van woorden waarmee beperkte informatie wordt overgebracht.   *• Grammaticale correctheid*   Eenvoudige constructies, echter systematisch met elementaire fouten.   *• Spelling en interpunctie*   Korte zinnen over alledaagse onderwerpen – bijvoorbeeld een routebeschrijving – zijn correct overgeschreven.  Spelling van korte woorden die binnen het mondelinge vocabulaire van de schrijver vallen is fonetisch redelijk correct (volgt echter niet noodzakelijk de standaard spellingsconventies).   *• Coherentie*   Groepen woorden zijn verbonden met behulp van eenvoudige voegwoorden, zoals: ‘en’, ‘maar’ en ‘omdat’.  |

### 2  

####Opbouw van de assessments

### 2.1  

####Doel van de assessments

De assessments zijn een onderdeel van het inburgeringexamen waaraan elke inburgeraar in Nederland in principe moet deelnemen. Ze worden ingezet ter afsluiting van inburgeringstrajecten voor oudkomers en nieuwkomers. De assessments testen mondelinge en schriftelijke taalvaardigheid in een functionele context die voor het dagelijkse bestaan en voor de maatschappelijke toekomst van de inburgeraar van belang is. De assessments beoordelen de taalvaardigheid van de inburgeraar binnen de domeinen Burgerschap, OGO (Opvoeding, Gezondheid en Onderwijs), Werk, Maatschappelijke Participatie (MP) en Ondernemerschap. Voor elk domein zijn er cruciale praktijksituaties (CP’s) beschreven. Per cruciale praktijksituatie zijn assessments uitgewerkt. In Bijlage 1 vindt u een uitgebreide beschrijving van de cruciale praktijksituaties per domein. De CP’s zijn tot stand gekomen in nauw overleg met belanghebbenden: werkgevers, vertegenwoordigers van maatschappelijke organisaties en belangenorganisaties.  

### 2.2  

####De verschillende domeinen

Er zijn assessments ontwikkeld voor de domeinen Burgerschap, OGO, Werk, Maatschappelijke Participatie en Ondernemerschap. 

1. *Burgerschap*: de assessments voor Burgerschap zijn gebaseerd op situaties binnen de Nederlandse samenleving waarin elke oud- en nieuwkomer terecht kan komen. Enkele voorbeelden van situaties die hier kunnen voorkomen zijn: het doorgeven van wijzigingen in persoonsgegevens bij de gemeente, het openen van een bankrekening, zich inschrijven voor een opleiding, een gesprek voeren bij de woningbouwvereniging, een praatje maken met de buren, etc.  

2. *OGO*: de assessments voor OGO zijn gericht op inburgeraars die functioneren binnen situaties gerelateerd aan opvoeding, gezondheid en onderwijs. Enkele voorbeelden van situaties die hier kunnen voorkomen zijn: een gesprek voeren op school, een gesprek voeren met de huisarts, zich telefonisch inschrijven bij een vereniging, etc.  

3. *Werk*: de assessments voor Werk zijn gericht op inburgeraars die reeds werken of zullen gaan werken in Nederland. Het domein werk is onderverdeeld in ‘werk zoeken’, ‘werk hebben algemeen’ en ‘werk hebben specifiek’. De CP’s die onder werk algemeen vallen, zijn CP’s waar iedereen die werkt mee te maken kan hebben. De CP’s die onder werk specifiek vallen zijn toegespitst op drie specifieke sectoren, namelijk techniek, zorg en welzijn en handel en dienstverlening.  

4. *Maatschappelijke Participatie*: de assessments voor Maatschappelijke Participatie zijn gericht op inburgeraars die niet belast zijn met de opvoeding van een kind en geen betaalde arbeid verrichten, maar wel participeren in de samenleving. Het domein Maatschappelijke Participatie is onderverdeeld in ‘Maatschappelijke Participatie’ en ‘op zoek naar vrijwilligerswerk’. Enkele voorbeelden van situaties die hier kunnen voorkomen zijn: een gesprek voeren met buurtbewoners, meedoen aan een wijkactiviteit, informatie vragen over vrijwilligerswerk, etc.  

5. *Ondernemerschap*: de assessments voor Ondernemerschap zijn gericht op inburgeraars die een zelfstandige onderneming hebben of willen beginnen. Het domein Ondernemerschap is onderverdeeld in ‘werk zoeken’ en ‘ondernemerschap’. Enkele voorbeelden van situaties die hier kunnen voorkomen zijn: De Kamer van Koophandel, een bedrijfsruimte huren, contact met de uitkeringsinstantie, etc.    

### 2.3  

####Inzetten assessment

Elke inburgeraar moet twee assessments afleggen, in combinatie met het verzamelen van 10 bewijzen voor zijn/haar portfolio. Er kan echter ook voor gekozen worden om alleen de assessments of alleen het portfolio te doen. In dat geval moeten er respectievelijk 4 assessments worden afgelegd of 20 bewijzen worden verzameld. Het meest ideale scenario is een combinatie van beide. 
### *Assessments in combinatie portfolio* 

Afhankelijk van het profiel van de inburgeraar, krijgt hij een combinatie van CP’s uit de verschillende domeinen. De inburgeraar krijgt in ieder geval een profiel specifiek assessment. Daarnaast krijgt de inburgeraar een assessment dat ad random wordt getrokken uit het domein Burgerschap of Werk zoeken/ Op zoek naar Vrijwilligerswerk. <sup> 2  Overal waar in deze handleiding ‘hij’ wordt gebruikt, kan ook ‘zij’ worden gelezen.  </sup> Iemand die binnen het profiel OGO past, krijgt 1 CP uit het domein OGO. Daarnaast krijgt hij een CP uit het domein Burgerschap of het domein Werk zoeken. Een inburgeraar die binnen het profiel Werk past, krijgt 1 CP uit het domein Werk hebben (algemeen of specifiek) en daarnaast een CP uit het domein Burgerschap of het domein Werk zoeken. Een inburgeraar die binnen het profiel Maatschappelijke Participatie past, krijgt 1 CP uit het domein Maatschappelijke Participatie en een CP uit het domein Burgerschap of het domein Op zoek naar vrijwilligerswerk. Een inburgeraar die binnen het profiel Ondernemerschap past, krijgt 1 CP uit het domein Ondernemershap en daarnaast een CP uit het domein Burgerschap of het domein Werk zoeken.  

|--- | Inburgeraar binnen profiel OGO  | Inburgeraar binnen profiel Werk  | Inburgeraar binnen profiel MP  | Inburgeraar binnen profiel Ondernemerschap  |
|:---|:---|:---|:---|:---|
| Aantal CP’s Burgerschap  |   <sup> 1   Naast het profielspecifieke assessment wordt ad random een assessment getrokken uit het domein Burgerschap of Werk zoeken/Op zoek naar vrijwilligerswerk.    </sup> |   <sup> 1   Naast het profielspecifieke assessment wordt ad random een assessment getrokken uit het domein Burgerschap of Werk zoeken/Op zoek naar vrijwilligerswerk.    </sup> |   <sup> 1   Naast het profielspecifieke assessment wordt ad random een assessment getrokken uit het domein Burgerschap of Werk zoeken/Op zoek naar vrijwilligerswerk.    </sup> |   <sup> 1   Naast het profielspecifieke assessment wordt ad random een assessment getrokken uit het domein Burgerschap of Werk zoeken/Op zoek naar vrijwilligerswerk.    </sup> |
| Aantal CP’s OGO  | 1  | --- | --- | --- |
| Aantal CP’s Werk zoeken  |   <sup> 1   Naast het profielspecifieke assessment wordt ad random een assessment getrokken uit het domein Burgerschap of Werk zoeken/Op zoek naar vrijwilligerswerk.    </sup> |   <sup> 1   Naast het profielspecifieke assessment wordt ad random een assessment getrokken uit het domein Burgerschap of Werk zoeken/Op zoek naar vrijwilligerswerk.    </sup> | --- |   <sup> 1   Naast het profielspecifieke assessment wordt ad random een assessment getrokken uit het domein Burgerschap of Werk zoeken/Op zoek naar vrijwilligerswerk.    </sup> |
| Aantal CP’s Werk hebben  | --- | 1  | --- | --- |
| Aantal CP’s MP  | --- | --- | 1  | --- |
| Aantal CP’s Op zoek naar vrijwilligerswerk  | --- | --- |   <sup> 1   Naast het profielspecifieke assessment wordt ad random een assessment getrokken uit het domein Burgerschap of Werk zoeken/Op zoek naar vrijwilligerswerk.    </sup> | --- |
| Aantal CP’s Ond  | --- | --- | --- | 1  |
| Totaal aantal CP’s  | 2  | 2  | 2  | 2  |

### *Alleen assessments* 

Als een inburgeraar niet kiest voor de route van een combinatie van assessments met het verzamelen van bewijzen voor een portfolio, maar alleen assessments wil afleggen, dan moet hij 4 assessments afleggen. De inburgeraar krijgt twee profiel specifieke assessments, 1 assessment uit het domein Burgerschap en 1 assessment uit het domein Werk zoeken/Op zoek naar vrijwilligerswerk.  

|--- | Inburgeraar binnen profiel OGO  | Inburgeraar binnen profiel Werk  | Inburgeraar binnen profiel MP  | Inburgeraar binnen profiel Ondernemerschap  |
|:---|:---|:---|:---|:---|
| Aantal CP’s Burgerschap  | 1  | 1  | 1  | 1  |
| Aantal CP’s OGO  | 2  | --- | --- | --- |
| Aantal CP’s Werk zoeken  | 1  | 1  | --- | 1  |
| Aantal CP’s Werk hebben  | --- | 2  | --- | --- |
| Aantal CP’s MP  | --- | --- | 2  | --- |
| Aantal CP’s Op zoek naar vrijwilligerswerk  | --- | --- | 1  | --- |
| Aantal CP’s Ond  | --- | --- | --- | 2  |
| Totaal aantal CP’s  | 4  | 4  | 4  | 4  |

Bij niveau-verhoging moet de inburgeraar twee assessments afleggen. Hij krijgt een profielspecifiek assessment en een assessment dat ad random wordt getrokken uit het domein Burgerschap of het domein Werk zoeken/Op zoek naar vrijwilligerswerk. De inburgeraar of onderwijsinstelling mag zelf bepalen op welk moment in het onderwijstraject de inburgeraar de assessments doet. In de route van een portfolio met assessments is het wel een voorwaarde dat het portfolio is goedgekeurd, voordat de assessments mogen worden aangeboden. De twee assessments die de inburgeraar in dit geval moet doen, kunnen op één dag worden aangeboden. Het is echter ook toegestaan om ze over meerdere dagen te spreiden. 
### *Het selecteren van de assessments per inburgeraar* 

Bij het afleggen van assessments is het van belang dat een inburgeraar een steekproef krijgt voorgelegd van die situaties die ook kunnen voorkomen in het centrale deel van het examen. De inburgeraar is er dan ook bij gebaat dat hij zich zo goed mogelijk voorbereidt op alle mogelijke situaties in het centrale deel en in het decentrale deel. Daarom moet er bij de afname van assessments sprake zijn van een volstrekt willekeurige selectie van assessments, wel passend bij het profiel van de inburgeraar. Om te garanderen dat steeds *at random* een set assessments wordt geselecteerd, is een randomiseersysteem ontwikkeld. Via de website *www.inburgeren.nl* heeft de exameninstelling toegang tot dat randomiseersysteem: Aanmeldsysteem Praktijkexamens Inburgering. Voor de selectie van een set assessments gaat de exameninstelling als volgt te werk:  

| --- |
|:---|
| --- |
| De exameninstelling wijst een persoon aan die belast is met het beheer van het Aanmeldsysteem Praktijkexamens Inburgering. Deze persoon noemen we de instellingsbeheerder. Op het moment dat een inburgeraar het praktijkdeel van het inburgeringsexamen gaat afleggen, zorgt de exameninstelling en/of onderwijsaanbieder ervoor dat de gegevens van de inburgeraar terechtkomen bij de benoemde instellingsbeheerder. De instellingsbeheerder voert de gegevens van de inburgeraar in in het systeem. De instellingsbeheerder voert bovendien alle bij de exameninstelling werkzame gecertificeerde examinatoren in het systeem in.  |
| --- |
| De instellingsbeheerder logt in het systeem in en print middels het systeem een set (twee of vier) assessments voor de kandidaat. Voor kandidaten die examen doen in het profiel Werk is het noodzakelijk dat een keuze wordt gemaakt uit de drie beroepssectoren (Techniek, Handel en Dienstverlening, Zorg en Welzijn). De examinatoren nemen vervolgens de assessments af. De examinator vult de resultaten per assessment in in het digitale systeem en geeft vervolgens het beoordelingsformulier aan de instellingsbeheerder. De instellingsbeheerder controleert of het ingevulde resultaat overeenkomt met het resultaat op het formulier en accordeert de resultaten in het systeem.  |
| --- |
| In het Aanmeldsysteem Praktijkexamens Inburgering wordt per kandidaat gearchiveerd wanneer welke assessments zijn uitgeprint, zijn afgenomen, wie de examinatoren waren en wat de resultaten zijn op de afgelegde assessments. Het systeem bewaakt bovendien ook het selecteren van assessments in het geval van herkansing. Als een kandidaat opnieuw een of meer assessments gaat afleggen, dan zorgt het systeem ervoor dat hij dan niet dezelfde assessments krijgt voorgelegd of dat er meer assessments worden uitgeprint dan nodig zijn.  |

### 2.4  

####Het vernietigen en bewaren van het toetsmateriaal

Na afname van de assessments dient het volgende materiaal op naam van de kandidaat te worden gearchiveerd: een kopie van het portfolio (in het geval van twee assessments), de schrijfopdrachten en de ingevulde beoordelingsformulieren uit de assessments. De bewaartermijn van deze materialen is vastgesteld op 3,5 jaar. De materialen dienen zorgvuldig te worden gearchiveerd bij de exameninstelling waar de kandidaat de assessments heeft gedaan. Als de exameninstelling ervoor kiest om opnames te maken van de spreekproducten , dan moeten ook deze opnames worden gearchiveerd. <sup> 3  Aanbevolen wordt om een geluids- of video-opname te maken van de afname. Een opname biedt de toetsleider en de assessor de mogelijkheid om in geval van twijfel de gespreksonderdelen nog een keer te beluisteren. Bovendien leveren opnames een exameninstelling extra houvast in het geval een kandidaat in beroep gaat tegen de uitslag van de assessments. Het maken van opnames is niet verplicht.  </sup> Al het overige toetsmateriaal moet na afloop van de afname worden vernietigd. Dit om te voorkomen dat toetsen gaan zwerven, en dat hierdoor de geheimhouding niet meer gewaarborgd kan worden. Als de kandidaat geslaagd is voor het praktijkdeel krijgt hij zijn originele portfolio terug van de exameninstelling.  

### 2.5  

####Opbouw van de assessments

Elk assessment bestaat uit een versie voor de inburgeraar (het toetsboekje voor de kandidaat) en een instructie voor de toetsleider en de assessor. In het toetsboekje voor de kandidaat staat aan het begin uitgelegd wat de inburgeraar moet doen in de toets. Daarna volgen de verschillende taken die de inburgeraar tijdens de toets moet uitvoeren. Per taak staan de situatie en de concrete taken die de inburgeraar moet uitvoeren binnen deze situatie beschreven. De instructie voor de toetsleider en de assessor bestaat uit de volgende onderdelen: 

– een algemene instructie;  

– een beschrijving van het benodigde materiaal;  

– een beschrijving van de inrichting van het lokaal;  

– een beschrijving van de rol van de toetsleider;  

– een beschrijving van het verloop van de toets;  

– één of meerdere gespreksleidraden;  

– een beschrijving van hoe de toets beoordeeld moet worden met de daarbij horende beoordelingsmodellen.   In bijlage 2 vindt u een voorbeeld van een assessment.  

### 2.6  

####De rol van toetsleider en assessor

Bij de afname van de assessments spelen de toetsleider en de assessor een belangrijke rol. De toetsleider neemt de toets af en voert dus tijdens de toets de gesprekken met de inburgeraar. Ook geeft de toetsleider voorafgaand aan de toets de instructie aan de inburgeraar. De assessor beoordeelt tijdens en na de afname de productie van de kandidaat. Indien nodig kan de assessor ingrijpen tijdens de afname. Er is gekozen voor deze verdeling, omdat zo het onderscheid tussen begeleiden en uitvoeren aan de ene kant en beoordelen aan de andere kant zo zuiver mogelijk is gehouden. Het is van belang dat de toetsleider en de assessor ruim voor de afname van elk assessment de instructie voor de toetsleider en de assessor doornemen, zodat zij weten wat er van hen wordt verwacht. De toetsleider en assessor moeten bij elk assessment een aantal belangrijke stappen doorlopen. Hieronder staan de verschillende stappen beschreven.  

### 3  

####Afname van de assessments

### 3.1  

####Algemene instructie

Aan het begin van elk assessment staat een algemene instructie beschreven. Het is belangrijk dat de toetsleider en de assessor deze instructie van te voren goed doorlezen. Deze instructie is voor alle assessments hetzelfde. In de algemene instructie wordt gevraagd om de handleiding en het toetsboekje voor de kandidaat goed door te lezen. Op deze manier krijgen de toetsleider en de assessor een goed beeld van wat er van hen en van de inburgeraar bij elk assessment verwacht wordt.  

### 3.2  

####Het benodigde materiaal

De assessments zijn gebaseerd op praktijksituaties. Dit betekent dat er een zo reëel mogelijke situatie moet worden nagebootst. Daarvoor is materiaal nodig. Na de algemene instructie staat in de instructie voor de toetsleider en de assessor het materiaal opgesomd dat nodig is voor de toetsafname. Het is belangrijk dat dit materiaal ruim voor de afname geïnventariseerd en verzameld wordt. Op die manier kan voorkomen worden dat tijdens de afname materiaal ontbreekt en er daardoor een rommelige situatie ontstaat, waardoor de inburgeraar wordt afgeleid.  

### 3.3  

####De inrichting van het lokaal

Het gaat om praktijksituaties. Daarbij is het belangrijk dat deze situaties zo goed mogelijk worden nagebootst, zodat de inburgeraar het gevoel heeft dat hij ook echt in een bepaalde situatie zit. Bij ‘Inrichting van het lokaal’ leest u hoe het lokaal ingericht moet worden om de situatie zo goed mogelijk na te bootsen. Dit kan binnen één assessment per taak verschillen. Het is belangrijk dat het lokaal voorafgaand aan de toetsafname meteen goed wordt ingericht voor alle taken, zodat de toetsleider niet tijdens de afname met tafels en stoelen moet schuiven. Dit zou onrust veroorzaken tijdens de afname en de inburgeraar afleiden. Probeer een zo functioneel mogelijke omgeving te creëren. Als het assessment zich bijvoorbeeld in de postkamer afspeelt, zorg dan dat het lokaal (voor zover dat mogelijk is) er ook echt als een postkamer uitziet. Als u meerdere assessments na elkaar wilt afnemen, is het aan te raden om het lokaal of de verschillende lokalen van tevoren in te richten.  

### 3.4  

####Doornemen assessment met de inburgeraar

De toetsleider geeft de instructie. Dit wil zeggen dat hij samen met de inburgeraar het assessment doorneemt. De toetsleider geeft de instructie voor alle inburgeraars op dezelfde manier. Eerst geeft de toetsleider de algemene instructie, waarin hij uitlegt dat de inburgeraar een aantal toetsen gaat maken. Daarna geeft de toetsleider de inburgeraar eerst even de tijd om zelf rustig het toetsboekje en de verschillende taken te bekijken. Vervolgens geeft de toetsleider de instructie voor de eerste taak. De toetsleider leest de instructie voor. Hij controleert of de inburgeraar alles begrepen heeft. Indien nodig legt de toetsleider moeilijke woorden uit. Hij moet hierbij rekening houden met zijn taalgebruik (zie 3.6 Taalgebruik). Daarna laat de toetsleider de inburgeraar zelf uitleggen wat hij moet doen. Op deze manier kan worden gecontroleerd of de inburgeraar alles begrepen heeft. Als blijkt dat de inburgeraar de taak toch niet helemaal begrepen heeft, mag de toetsleider de opdracht nog één keer herhalen. De herhaling bestaat dan uit een kernachtige samenvatting van de belangrijkste informatie voor de uitvoering van de taak. Als de inburgeraar klaar is met de eerste taak, geeft de toetsleider op dezelfde manier instructie voor de tweede taak, etc. Het is belangrijk dat de toetsomstandigheden zoveel mogelijk vastliggen. Op die manier wordt voorkomen dat een toets voor de ene inburgeraar makkelijker zou worden dan voor de andere inburgeraar. Daarom is het belangrijk dat de toetsleider zich zoveel mogelijk houdt aan de voorgedrukte instructie en niet te veel uitweidt. Let op: de toetsleider kan de situatie en de taak uitleggen, maar kan niet ingaan op de inhoud van de opdracht zelf (leestekst, vragen en schrijfopdracht). De toetsleider maakt aan de inburgeraar duidelijk dat hij tijdens de hele afname het toetsboekje voor de kandidaat bij zich mag houden.  

### 3.5  

####Het verloop van de toets

In de instructie voor de toetsleider en de assessor leest u hoe het assessment verloopt. Hier staat per taak beschreven wat de toetsleider en de assessor moeten doen en wat de inburgeraar moet doen. Er staat beschreven waar de inburgeraar moet plaatsnemen en welk materiaal de toetsleider of assessor aan de inburgeraar moet geven. U leest hier ook hoe lang elke (schriftelijke) taak maximaal mag duren.  

### 3.6  

####Taalgebruik

De kandidaten die deelnemen aan de assessments zijn mensen van wie verwacht wordt dat ze de mondelinge vaardigheden beheersen op niveau A2. Het is belangrijk dat de assessor en toetsleider hier rekening mee houden tijdens de instructie en tijdens de afname. Om hen daarbij te helpen zijn er ‘Richtlijnen voor het taalgebruik van de toetsleider en de assessor’ opgesteld. De toetsleider en assessor moeten zich aan deze richtlijnen houden. Daarnaast is er bij elke taak waarin gespreksvaardigheid getoetst wordt een gespreksleidraad opgenomen die de toetsleider moet gebruiken. 

### 3.6.1  

####Richtlijnen voor het taalgebruik van toetsleider en assessor

Het is belangrijk dat de toetsleider en de assessor hun taalgebruik aanpassen aan het taalniveau van de inburgeraar. Hieronder leest u waar de assessor en de toetsleider op moet letten tijdens de instructie en de afname.  

| --- |
|:---|
|  *Richtlijnen voor het taalgebruik van de toetsleider en de assessor (A2)*   |
| --- |
|  *Woordgebruik en zinsbouw*   |
| Uw woordgebruik is eenvoudig en uw zinnen zijn kort.  |
| --- |
|  *Tempo en articulatie*   |
| U spreekt langzaam en articuleert duidelijk.  |
| --- |
|  *Hulp tijdens de uitleg van het assessment*   |
| U past uw taalgebruik aan de cursist aan door langzaam en duidelijk te spreken.  |
| Als de inburgeraar u niet begrijpt, mag u tijdens de instructie uzelf *maximaal één keer herhalen of herformuleren*. U mag hierbij gebaren gebruiken of iets aanwijzen, bijvoorbeeld materiaal dat u tijdens de taak gebruikt. Na uw uitleg laat u de kandidaat de taak formuleren. Als blijkt dat de kandidaat de taak niet heeft begrepen, mag u de taak nog een keer uitleggen. Daarna begint de inburgeraar aan de taak.  |
| --- |
|  *Hulp tijdens het rollenspel in het assessment*   |
| U past uw taalgebruik aan de cursist aan door langzaam en duidelijk te spreken.  |
| Als de inburgeraar u niet begrijpt, mag u uzelf *maximaal één keer herhalen of herformuleren*. U mag *in geen geval meer uitleg geven over de taak of de instructie!* Het is ook niet de bedoeling dat u gaat voorzeggen of dat u handelingen gaat voordoen. Net als de gewone vragen, mag een herformulering *geen gesloten vraag* zijn. U biedt hulp bij het verhelderen van wat de taalgebruiker wil zeggen. Pas hierbij echter op dat u het gesprek niet bijstuurt door de inburgeraar woorden in de mond te leggen of suggesties te doen.  |
| Vragen en uitingen zijn direct aan de inburgeraar gericht.  |

### 4  

####De rol van de toetsleider tijdens de uitvoering

Bij sommige taken moet de toetsleider zich inleven in een rol. Soms is hij de werkgever van de inburgeraar, soms de baliemedewerker bij de bank, etc. Bij dit onderdeel leest de toetsleider per taak welke rol hij moet spelen. Het is belangrijk dat de toetsleider zich zo goed mogelijk inleeft in deze rol, zodat de ‘situatie’ zo realistisch mogelijk is voor de inburgeraar. 

### 4.1  

####De gespreksleidraad

Het is de bedoeling dat de gesprekken tussen de inburgeraar en de toetsleider natuurlijk verlopen. Om de toetsleider te helpen bij het voeren van het gesprek en om alle kandidaten een eerlijke kans te geven, is er bij de taken waarin gespreksvaardigheid wordt getoetst een gespreksleidraad opgenomen. De toetsleider hoeft zich niet letterlijk aan de gespreksleidraad te houden. Mocht de inburgeraar iets niet begrijpen, dan kan de toetsleider van de tekst afwijken, zolang hij zich houdt aan de ‘richtlijnen voor het taalgebruik van de toetsleider en de assessor’. Af en toe mag hij een extra vraag stellen, als daardoor het gesprek weer beter gaat lopen. Het kan ook voorkomen dat de inburgeraar iets zegt dat niet verwacht of gepland was. Zolang het adequaat is in het kader van het gesprek, gaat de toetsleider gewoon in op het onderwerp dat de inburgeraar aanreikt, en stuurt dan weer terug naar de leidraad.  *Let op:*  Vermijd zo veel mogelijk *gesloten vragen.* Vragen als ‘Vindt u feestjes leuk?’ en ‘Kunt u morgen om 3 uur komen?’ zijn gesloten vragen. Deze vragen lokken geen productie uit bij de inburgeraar. Het enige wat de inburgeraar hier moet doen is ‘ja’ of ‘nee’ antwoorden. De inburgeraar mag niet volstaan met ‘ja’ of ‘nee’ of met een (gedeeltelijke) herhaling van de vraag als antwoord. Daarom moet de toetsleider *open vragen* stellen, bijvoorbeeld: ‘Wat vindt u van feestjes?’ of ‘Hoe laat kunt u komen?’ Hoewel er af en toe van de gespreksleidraad afgeweken mag worden, is het toch belangrijk dat de toetsleider zich zoveel mogelijk aan de gespreksleidraad probeert te houden. Dit om te voorkomen dat er van de ene inburgeraar meer wordt gevraagd dan van de andere inburgeraar, waardoor het voor de ene inburgeraar misschien moeilijker wordt dan voor de andere.  

### 5  

####De rol van assessor

In dit hoofdstuk leest u over de rol van de assessor. Bij de afname van de assessments zijn minimaal drie mensen betrokken: de inburgeraar, de toetsleider en de assessor. De inburgeraar legt de toets af, de toetsleider geeft de instructie en zorgt voor de uitvoering van de toets. De assessor bewaakt tijdens de afname van de toets de kwaliteit en het verloop en beoordeelt na afloop de resultaten. De assessor grijpt tijdens de afname in als dit nodig is en hij beoordeelt na de afname de productie van de inburgeraar. 

### 5.1  

####Wanneer grijpt de assessor in?

Tijdens de toetsafname kan het gebeuren dat de toetsleider bijvoorbeeld niet goed weet hoe hij verder moet, dat hij geen goed of te moeilijk taalgebruik hanteert, dat de inburgeraar vastloopt, etc. In deze gevallen is het de taak van de assessor om in te grijpen. De assessor geeft de toetsleider aanwijzingen om verder te gaan, hij beslist indien nodig of de inburgeraar bijvoorbeeld beter kan stoppen met een assessment of juist niet en hij spreekt de toetsleider aan op zijn taalgebruik. Dit zijn maar een aantal voorbeelden van de rol van de assessor.  

### 5.2  

####Hoe beoordeelt de assessor?

De assessor beoordeelt samen met de toetsleider de productie van de inburgeraar. Maar de assessor is de hoofdbeoordelaar. Dit wil zeggen dat, in geval van twijfel of onenigheid, het oordeel van de assessor doorslaggevend is. De assessor mag om die reden dan ook niet de ‘eigen’ docent zijn van de kandidaat die het examen aflegt.  

### 6  

####De beoordeling

In dit hoofdstuk vindt u naast een korte uitleg over de keuze voor globale beoordeling een uitgebreide beschrijving bij het beoordelingsmodel zoals dat gebruikt wordt bij deze assessments. 

### 6.1  

####Globale beoordeling

Bij de assessments voor het inburgeringexamen is gekozen voor een globale beoordeling van de spreek- en schrijfprestaties. Voor deze vorm van beoordelen (waarbij de beoordelaar een oordeel geeft over het spreek- of schrijfproduct als geheel, en niet voor een analytische beoordeling, waarbij een beoordelaar een beoordeling geeft over alle afzonderlijke aspecten zoals bijvoorbeeld ‘grammatica’, ‘spelling’ en ‘coherentie’) is gekozen op grond van een aantal argumenten. Ten eerste geldt het argument van de *hanteerbaarheid*. In het tijdsbestek van de afname en de beoordeling van de toets (bij voorkeur binnen een half uur) is dit natuurlijk van het grootste belang. Daarnaast is de ervaring dat een globale beoordeling zeker zo *betrouwbaar* is als een analytische beoordeling.  

### 6.2  

####Hoe worden de assessments beoordeeld?

Voor de verschillende onderdelen van het assessment zijn beoordelingmodellen of sleutels opgesteld. De leestaken bestaan uit teksten met multiple choice vragen. Per taak is een sleutel opgenomen. Voor schrijven en gespreksvaardigheid zijn er per taak beoordelingsmodellen opgenomen. Voor zowel schrijven als gespreksvaardigheid moet de assessor rekening houden met de beschrijving van het ‘Taalgebruik van de kandidaat’, zoals opgenomen in de paragrafen 6.3 en 6.4.  

### 6.3  

####Beoordeling gesprekken voeren

Bij het beoordelen van de gesprekstaken zet u steeds dezelfde drie stappen. Allereerst moet u bepalen of de spreekuiting van de inburgeraar verstaanbaar was. Als dit namelijk niet het geval is, kunt u niet verder beoordelen en is de inburgeraar gezakt voor de taak. Nu zult u de inburgeraar waarschijnlijk in veel gevallen kunnen verstaan, aangezien u getrainde NT2-oren hebt ontwikkeld. Eigenlijk moet u altijd bedenken of een goedwillende Nederlander de inburgeraar ook zou kunnen verstaan. Als u dit aspect positief beoordeelt, gaat u verder naar de volgende stap. In de tweede stap beoordeelt u of de spreekuiting een adequate reactie op de gestelde vragen was. Hier moet u bepalen of de antwoorden van de inburgeraar verband hielden met de opdracht, of er op de goede manier naar informatie werd gevraagd en of inhoudelijk de juiste antwoorden werden gegeven. Als de kandidaat afwijkt van de taak wordt hem dat niet aangerekend mits hij een zinvol gesprek voert en daarbij adequaat reageert op de gesprekspartner. Als u ook dit aspect positief beoordeelt, kunt u verder naar de laatste stap. 
### *Wanneer voldoet de uiting aan taalniveau A2?* 

In de laatste stap beoordeelt u de vorm van de taaluiting door deze af te meten aan de omschrijvingen zoals die worden gegeven voor Gesprekken voeren A2 in het Raamwerk NT2. In deze omschrijving kunt u terugvinden welke woordenschat de inburgeraar geacht wordt te hebben, in welke mate er grammaticale correctheid dient te zijn, hoe de interactie op dit niveau dient te verlopen en hoe de vloeiendheid, de coherentie en de uitspraak op dit niveau moeten zijn. Zoals al eerder in deze handleiding is opgemerkt, kunt u deze niveauaanduidingen het beste in uw hoofd hebben tijdens de uitvoering van de taak. In het kader hieronder ziet u een uitwerking van de beoordelingsaspecten. De inburgeraar scoort een voldoende voor de gesprekstaak als alle drie de stappen met een ‘ja’ zijn afgesloten.  Beoordelingsmodel gesprekken: 

| --- | --- | --- |
|:---|:---|:---|
| 1  | De kandidaat is verstaanbaar  | Nee: onvoldoende  Ja: ga naar 2  |
| 2  | De uitingen van de kandidaat zijn een adequate reactie op gestelde vragen  | Nee: onvoldoende  Ja: ga naar 3  |
| 3  | De uitingen van de kandidaat voldoen (minimaal) aan de beschrijving 'Taalgebruik van de kandidaat: A2'  | Nee: onvoldoende  Ja: *voldoende*  |

| --- |
|:---|
|  *Taalgebruik van de kandidaat (Gesprekken voeren A2)*   |
| --- |
| Het taalgebruik van de cursist voldoet *minimaal* aan de volgende kenmerken. Een grotere woordenschat, betere beheersing van de grammatica, grotere vloeiendheid, etc. kortom, een hoger taalniveau, wordt uiteraard ook gehonoreerd met een positieve beoordeling.  |
| --- |
| *Woordenschat en woordgebruik:* De uitingen bestaan uit standaardpatronen met uit het hoofd geleerde uitdrukkingen en kleine groepen van woorden waarmee beperkte informatie wordt overgebracht.  |
| --- |
| *Grammaticale correctheid:* De uitingen bestaan uit eenvoudige constructies van kleine groepen woorden. De constructies bevatten nog vaak systematisch elementaire fouten. Over het algemeen is er congruentie in getal tussen onderwerp en persoonsvorm. Meestal bevatten hoofdzinnen een onderwerp. Het weglaten van lidwoorden komt nog regelmatig voor.  |
| --- |
| *Interactie:* De kandidaat antwoordt op vragen en reageert op eenvoudige uitspraken. Toont indicaties van begrip maar weinig initiatief en vermogen om de conversatie te beginnen en gaande te houden. Heeft nauwelijks herformuleringen meer nodig om te begrijpen wat er gezegd is.  |
| --- |
| *Vloeiendheid:* De uitingen kunnen kort zijn, met veel voorkomende pauzes, valse starts en herformuleringen.  |
| --- |
| *Coherentie:* Verbindt groepen woorden adequaat met eenvoudige voegwoorden, zoals ‘en’, ‘maar’, ‘want’ en ‘omdat’.  |
| --- |
| *Uitspraak:* De uitspraak is duidelijk genoeg om verstaanbaar te zijn, ondanks een hoorbaar accent. Mensen die gewend zijn om te spreken met anderstaligen, hoeven slechts af en toe om herhaling te vragen om de kandidaat te begrijpen.  |

### 6.4  

####Beoordeling schrijven

Bij de beoordeling van de schrijftaken zet u vergelijkbare stappen als bij de beoordeling van de gesprekstaken. Allereerst constateert u of het schrijfproduct leesbaar is. Dit betekent dat het geschrevene in het Latijnse schrift is, dat u er Nederlandse woordvormen in ontdekt en dat u weet wat er staat. Bij positieve waardering vervolgt u met stap twee. In stap twee beoordeelt u of het schrijfproduct voldoet aan de taakspecifieke kenmerken. Deze kenmerken worden omschreven in de taak. Hier kan het gaan om een juiste notatie, het op de goede plek schrijven van bepaalde informatie, etc. Over het algemeen geldt dat de taak positief beoordeeld kan worden als de gevraagde boodschap overkomt en passend is in de gegeven context. Echter, als een kandidaat een formulier moet invullen en daar niet zijn handtekening onder zet, dan beoordeelt u dit aspect als onvoldoende. Als een kandidaat zijn naam, adres en woonplaats moet noteren, dan moet dit volledig en zonder fouten zijn. Verder moet het formulier volledig worden ingevuld. Als u stap 2 met ‘ja’ beantwoordt, kunt u verder naar de laatste stap waarin u het schrijfproduct beoordeelt door het af te meten aan de omschrijvingen zoals die worden gegeven voor Schrijven A2. In deze omschrijving kunt u terugvinden aan welke minimale kenmerken het schrijfproduct moet voldoen. De aspecten waarop wordt beoordeeld, zijn woordenschat en woordgebruik, grammaticale correctheid, spelling en interpunctie en coherentie. In het kader hieronder ziet u een uitwerking van de beoordelingsaspecten. De inburgeraar scoort een voldoende voor de schrijftaak als alle drie de stappen met een ‘ja’ zijn afgesloten.  Beoordelingsmodel Schrijven A1 voor oudkomers: 

| --- | --- | --- |
|:---|:---|:---|
| 1  | Het schrijfproduct is leesbaar  | Nee: onvoldoende  Ja: ga naar 2  |
| 2  | Het schrijfproduct voldoet aan de opdracht; de boodschap komt over en is passend in de context.  | Nee: onvoldoende  Ja: ga naar 3  |
| 3  | Het schrijfproduct voldoet (minimaal) aan de beschrijving ‘Taalgebruik van de kandidaat: Schrijven A1'  | Nee: onvoldoende  Ja: *voldoende*  |

| --- |
|:---|
|  *Taalgebruik van de kandidaat (Schrijven A1)*   |
| --- |
| Het taalgebruik van de kandidaat voldoet *minimaal* aan de volgende kenmerken. Een grotere woordenschat, betere beheersing van de grammatica, grotere vloeiendheid, etc. kortom, een hoger taalniveau, wordt uiteraard ook gehonoreerd met een positieve beoordeling.  |
| --- |
| *Woordenschat en woordgebruik:* De tekst bestaat uit woorden en eenvoudige uitdrukkingen, over persoonlijke details en bepaalde concrete situaties.  |
| --- |
| *Grammaticale correctheid:* De tekst bestaat uit eenvoudige grammaticale constructies en uit het hoofd geleerde uitdrukkingen.  |
| --- |
| *Spelling en interpunctie:* Bekende woorden en korte zinnen zoals op eenvoudige verkeers- of ANWB- borden, instructies, namen van dagelijkse objecten en namen van winkels of regelmatig gebruikte basiszinnen zijn correct *overgeschreven*.  |
| Eigen adres, nationaliteit en andere persoonlijke details zijn correct *gespeld*.  |
| --- |
| *Coherentie:* De kandidaat verbindt groepen woorden adequaat met eenvoudige voegwoorden, zoals ‘en’  |
| of ‘dan’.  |

Beoordelingsmodel Schrijven A2 voor nieuwkomers, en oudkomers die ervoor kiezen om de schriftelijke taken op A2 af te sluiten: 

| --- | --- | --- |
|:---|:---|:---|
| 1  | Het schrijfproduct is leesbaar  | Nee: onvoldoende  Ja: ga naar 2  |
| 2  | Het schrijfproduct voldoet aan de opdracht; de boodschap komt over en is passend in de context.  | Nee: onvoldoende  Ja: ga naar 3  |
| 3  | Het schrijfproduct voldoet (minimaal) aan de beschrijving ‘Taalgebruik van de kandidaat: Schrijven A2'  | Nee: onvoldoende  Ja: *voldoende*  |

| --- |
|:---|
|  *Taalgebruik van de kandidaat (Schrijven A2)*   |
| --- |
| Het taalgebruik van de cursist voldoet *minimaal* aan de volgende kenmerken. Een grotere woordenschat, betere beheersing van de grammatica, grotere vloeiendheid, etc. kortom, een hoger taalniveau, wordt uiteraard ook gehonoreerd met een positieve beoordeling.  |
| --- |
| *Woordenschat en woordgebruik:* De tekst bestaat uit standaardpatronen met uit het hoofd geleerde uitdrukkingen en kleine groepen van woorden waarmee beperkte informatie wordt overgebracht.  |
| --- |
| *Grammaticale correctheid:* De tekst bestaat uit eenvoudige constructies. De constructies bevatten nog vaak systematisch elementaire fouten.  |
| --- |
| *Spelling en interpunctie:* Korte zinnen over alledaagse onderwerpen – bijvoorbeeld een routebeschrijving – zijn correct *overgeschreven*.  |
| *Spelling* van korte woorden die binnen het mondelinge vocabulaire van de schrijver vallen is fonetisch redelijk correct (volgt echter niet noodzakelijk de standaard spellingsconventies).  |
| --- |
| *Coherentie:* De kandidaat verbindt groepen woorden adequaat met eenvoudige voegwoorden, zoals ‘en’, ‘maar’, ‘want’ en ‘omdat’  |

### 6.5  

####Beoordeling formulieren

Bij een aantal schrijftaken moet de inburgeraar een formulier invullen. Een formulier moet adequaat worden ingevuld, dat wil zeggen de boodschap moet overkomen. In geval van twijfel kan de beoordelaar een praktijkvoorbeeld als uitgangspunt nemen. De persoon van de instantie die de informatie zou moeten verwerken moet uit de voeten kunnen met de ingevulde gegevens, zonder nieuwe gegevens te hoeven opvragen aan de invuller. De naw-gegevens (naam, adres en woonplaats) moeten correct worden genoteerd. Het formulier moet ook volledig worden ingevuld. Wanneer is een inburgeraar geslaagd? Zodra alle onderdelen van de toets zijn beoordeeld, wordt het beoordelingsmodel in het toetsboekje van de kandidaat ingevuld. Een inburgeraar heeft het assessment gehaald als hij voor alle onderdelen op alle beoordeelpunten ‘voldoende’ heeft gescoord. Om te slagen voor het inburgeringexamen moet de inburgeraar op alle twee of vier de assessments voldoende halen.  

### 7  

####De afronding van de toetsafname

### 7.1  

####Voortijdig stoppen met de toetsafname

Wanneer stopt u met de afname van een assessment? In principe gaat u door met het afnemen van de toets, ook als de toets niet helemaal lekker loopt. Pas als de inburgeraar zelf aangeeft dat hij wil stoppen of als de inburgeraar over de maximale tijd heengaat, stopt u. Moet u altijd alle twee of vier assessments in één keer afnemen? Nee. De inburgeraar moet op alle twee of alle vier de assessments een voldoende halen om te kunnen slagen voor dit deel van het examen. Als blijkt dat de inburgeraar het eerste assessment niet gehaald heeft, dan kunt u de afname stoppen. Als u de indruk heeft dat de kandidaat mogelijk wel de andere assessments kan halen, dan gaat u verder met de andere assessments. Als u de indruk heeft dat het examen op dat moment te hoog gegrepen is, dan kunt u al dan niet in overleg met de inburgeraar de rest van het examen verschuiven naar een later tijdstip. U zorgt in dat geval wel voor een geheime bewaring van de nog af te leggen assessments en vermijdt communicatie hierover met de docent.  

### 7.2  

####Uitslag van het examen

Als de kandidaat klaar is met de assessments wordt de toetsafname beëindigd. De kandidaat krijgt nooit direct te horen of het examen behaald is, er volgt altijd een kort overleg tussen de toetsleider en de assessor. Vertel de kandidaat de procedure omtrent de uitslag van het examen. Na vaststelling van de uitslag vult u het formulier beoordelingsformulier praktijkdeel in. U voert de gegevens van bovengenoemd formulier in in het digitale randomiseersysteem. U geeft het formulier door aan de instellingsbeheerder. De instellingsbeheerder controleert aan de hand van het formulier of de resultaten door u correct zijn ingevoerd in het systeem. Vervolgens geeft de instellingsbeheerder een akkoord. Daarmee is de uitslag voor het praktijkdeel vastgesteld en kan deze worden meegedeeld aan de kandidaat.  

### Bijlage  1:  

####Overzicht Cruciale Praktijksituaties

| --- |
|:---|
|  *BURGERSCHAP*   |
|  *Gemeentelijke instanties*   CP1: Wijzigingen in je persoonsgegevens doorgeven  CP2: Documenten en andere zaken aanvragen  CP3: Aangifte doen bij de politie  |
| --- |
|  *Betalingsverkeer*   CP4: Bankzaken  |
| --- |
|  *Verzekeringen*   CP5: Verzekeringen  |
| --- |
|  *Huisvesting*   CP6: Een huis huren/verhuizen  CP7: Gas, water, elektriciteit en telefoon  CP8: Milieu  |
| --- |
|  *Onderwijs*   CP 9: Onderwijs  |
| --- |
|  *Nabuurschap*   CP10: Nabuurschap  |
|  *OGO*   |
| CP1: Op het consultatiebureau  CP2: De speelzaal  CP3: Naar de basisschool  CP4: Contact met de basisschool  CP5: Veiligheid  CP6: Lezen en spelen  CP7: Vrije tijd  CP8: Naar het voortgezet onderwijs  CP9: In gesprek over de toekomst  CP10: De huisarts  CP11: De tandarts  |
|  *Werk zoeken*   |
|  *Werk zoeken*   CP1: Op zoek naar werk  CP2: Solliciteren  CP3: In gesprek over het arbeidscontract (salaris, werktijden, vergoedingen, e.d.)  |
|  *WERK*   |
|  *Werk hebben algemeen*   CP4: In gesprek over arbeidsvoorwaarden (salaris, verlof, vergoedingen, e.d.)  CP5: Het functioneringsgesprek  CP6: Ziek en beter melden  CP7: Werkoverleg/teamvergaderingen  CP8: Overleggen met collega’s  CP9: In gesprek met collega’s  |
| --- |
| *Werk hebben specifiek* (sectoren: Techniek, Handel en Dienstverlening en Zorg en Welzijn)  CP1: Klantcontacten  CP2: Rapporteren  CP3: Omgaan met arbo-voorschriften  CP4: Klachtbehandeling  CP5: Werkinstructies begrijpen  |
|  *Maatschappelijke Participatie*   |
|  *Actief in mijn woonomgeving*   CP1: Wijkvoorzieningen  CP2: Meedoen aan een wijkactiviteit  CP3: Lezen en cultuur  CP4: Meepraten over de buurt  CP5: Verkeer en vervoer  |
| --- |
|  *Gezondheid en sport*   CP6: Gebruik maken van gezondheidszorg  CP7: Sport en bewegen  |
| --- |
|  *Actief als vrijwilliger*   CP8: In gesprek met mijn begeleider  CP9: Werkoverleg  CP10: Informeel contact met collega's  CP11: Overleggen met collega’s  |
|  *Op zoek naar vrijwilligerswerk*   |
| CP12: Op zoek naar vrijwilligerswerk  CP13: Een intakegesprek voor vrijwilligerswerk  CP14: Afspraken maken over het vrijwilligerswerk  |
|  *Ondernemerschap*   |
|  *Instanties*   CP 1: De Kamer van Koophandel  CP 2: Contact met uitkeringsinstantie  CP 3: De Belastingdienst  CP 4: De bank  CP 5: Contact met de verzekeraar  CP 6: Controlerende Instanties  |
| --- |
|  *Bedrijfsvoering*   CP 7: Het bedrijfsplan  CP 8: Een bedrijfsruimte huren  CP 9: Promotie  CP 10: De inkoop  CP 11: De verkoop  CP 12: Financieel Management  |

### Bijlage  2a:  

####Voorbeeld van een assessment – toetsboekje voor de kandidaat

| --- |
|:---|
|  *OPVOEDING, GEZONDHEIDSZORG EN ONDERWIJS*   |
|  *Assessment voorbeeld*   |
| --- |
|  *In gesprek met school over mijn kind*   |
| --- |

####Wat gaat u doen in dit assessment?

In dit assessment voert u vier taken uit: 

1. U leest een brief bij het rapport van uw kind. U moet ook vragen beantwoorden.  

2. U vult een aanmeldstrookje in voor een tienminutengesprekje.  

3. U schrijft een afspraak in uw agenda.  

4. U praat met de klassendocent van uw dochter.     ![246276](http://wetten.overheid.nl/Illustration/246276)
![246276](http://wetten.overheid.nl/Illustration/246276)
![246276](http://wetten.overheid.nl/Illustration/246276)
![246276](http://wetten.overheid.nl/Illustration/246276)
![246276](http://wetten.overheid.nl/Illustration/246276)
![246276](http://wetten.overheid.nl/Illustration/246276)
![246276](http://wetten.overheid.nl/Illustration/246276)
![246276](http://wetten.overheid.nl/Illustration/246276)

### Bijlage  2b:  

####Voorbeeld van een assessment -instructie voor de toetsleider en de assessor

| --- |
|:---|
|  *OPVOEDING, GEZONDHEIDSZORG EN ONDERWIJS*   |
|  *Assessment voorbeeld*   |
| --- |
|  *In gesprek met school over mijn kind*   |

####Algemene instructie

– Lees voor elke toetsafname aandachtig de volgende documenten door: 

○ de ‘handleiding’;  

○ de ‘instructie voor de toetsleider en de assessor’;  

○ het ‘toetsboekje voor de kandidaat‘.    

– Controleer tijdig of al het benodigde materiaal aanwezig is.  

– Richt het lokaal in zoals beschreven onder ‘Inrichting van het lokaal’.  

– Haal de kandidaat op en stel uzelf en de toetsleider aan hem voor.  

– Stel de kandidaat op zijn gemak.  

– Neem samen met de kandidaat het assessment door: 

○ Lees de instructie aan de kandidaat voor.  

○ Controleer of de kandidaat de instructies heeft begrepen (d.m.v. open vragen).  

○ Laat de kandidaat zelf herhalen wat hij/zij moet gaan doen.    

– Start het assessment.    

####Benodigd materiaal

* instructie voor de toetsleider en de assessor (6 pagina’s)  

* toetsboekje voor de kandidaat (13 pagina’s)  

* minimaal twee tafels  

* minimaal drie stoelen  

* een pen  

* evt. een kopje koffie    

####Inrichting van het lokaal

Taak 1: In het lokaal staan minimaal twee tafels. (Bij voorkeur is het lokaal ingericht als een klaslokaal (d.w.z. voorin staat het bureau van de docent en over het lokaal verspreid staan de tafels van de leerlingen, elk met een stoel). De ene tafel staat aan de ene kant van het lokaal. Aan de tafel staat een stoel. Op de tafel liggen het toetsboekje voor de kandidaat en een pen. Taak 2, 3 en 4: Idem taak 1. Verderop in het lokaal staat de andere tafel met daaraan twee stoelen tegenover elkaar.  

####Rol toetsleider

Taak 4: U speelt de rol van de klassendocent van de dochter van de kandidaat.  

####Verloop van het assessment

Taak 1: Laat de kandidaat plaatsnemen aan de tafel met het toetsboekje en de pen. De kandidaat krijgt voor deze taak maximaal 15 minuten de tijd. Taak 2: Idem taak 1. De kandidaat krijgt voor deze taak maximaal 10 minuten de tijd. Taak 3: Idem taak 1. De kandidaat krijgt voor deze taak maximaal 10 minuten de tijd. Taak 4: Idem taak 1. Geef de kandidaat eerst maximaal 5 minuten de tijd om zich voor te bereiden op het gesprek. Laat de kandidaat vervolgens plaatsnemen buiten het lokaal. Neem zelf plaats achter de tafel met de twee stoelen. Het gesprek begint als de kandidaat het lokaal binnenkomt.  Gespreksleidraad taak 4 

| Toetsleider  | Kandidaat  |
|:---|:---|
| --- | Komt het lokaal binnen lopen.  |
| Staat op en begroet de kandidaat.   *Goedenavond. Welkom.*   | --- |
| --- | Begroet de docent.   *Goedenavond.*   |
| Geeft de kandidaat een hand en nodigt hem/haar uit te gaan zitten.   *Gaat u zitten./Neemt u plaats.*   | --- |
| --- | Geeft een hand en neemt plaats.   *Dank u wel.*   |
| Begint het gesprek.   *Zo. En hoe gaat het met uw dochter?*   | --- |
| --- | Geeft antwoord.   *Het gaat (niet zo) goed./Ze vindt het (niet) leuk op school.*   |
| Reageert.   *Nou, dat ik fijn om te horen./O, en waarom gaat het niet goed?/Waarom vindt ze het niet leuk?*   | --- |
| --- | Geeft antwoord.   *Ze heeft veel vriendinnen./Ze heeft een leuke klas./Ze heeft veel huiswerk./Ze vindt het moeilijk./...*   |
| Vraagt of de kandidaat vragen heeft.   *Hebt u vragen over uw dochter?*   | --- |
| --- | Reageert en stelt een vraag.   *Ja, ik wil graag weten wat er goed gaat./Wat gaat er goed op school?*   |
| Geeft antwoord.   *Nou, uw dochter heeft veel vrienden./Ze doet erg haar best./...*   | --- |
| --- | Reageert en stelt nog een vraag.   *En wat gaat er niet zo goed?*   |
| Geeft antwoord.   *Nou, het gaat minder goed dan in het begin./De cijfers zijn niet meer zo goed.*   | --- |
| --- | Reageert (evt. non-verbaal).  |
| Vraagt of de kandidaat weet hoe dat komt?   *Weet u waarom ze lagere cijfers haalt?*   | --- |
| --- | Geeft antwoord.   *Nee, dat weet ik niet./Ja, ...*   |
| Vraagt hoeveel uur de dochter aan het huiswerk besteedt.   *Hoeveel uur maakt ze huiswerk?*   | --- |
| --- | Geeft antwoord.   *Ze maakt nooit huiswerk./Elke dag een half uur/een uur.*   |
| Reageert.   *Helpt u uw dochter wel eens met huiswerk maken?*   | --- |
| --- | Geeft antwoord.   *Ja, soms./Nee, nooit eigenlijk.*   |
| Reageert op het antwoord.   *En hoe doet u dat dan?/Waarom niet?*   | --- |
| --- | Geeft antwoord.   *Dan doen we het samen./Ik kan niet goed lezen./...*   |
| Doet een suggestie.   *Misschien moet u haar vragen of ze hulp nodig heeft/zeggen dat ze huiswerk moet maken/vragen of ze huiswerk heeft./...*   | --- |
| --- | Reageert (evt. non-verbaal).   *Ja, dat ik een goed idee./Ja, dat zal ik doen.*   |
| Vraagt of de kandidaat nog andere vragen heeft.   *Hebt u verder nog vragen?*   | --- |
| --- | Reageert.   *Nee, ik heb geen vragen meer./Ja,...*   |
| Reageert op evt. vraag en sluit het gesprek af.   *..../Heel fijn. Als u nog vragen hebt, kunt u me altijd bellen.*   | --- |
| --- | Bedankt voor het aanbod.   *Dank u wel.*   |
| Geeft kandidaat een hand en neemt afscheid.   *Nou, tot ziens dan maar.*   | --- |
| --- | Groet terug.   *Tot ziens./Dag.*   |

####Beoordeling

### *Hoe beoordeelt u dit assessment?* 

Voor de verschillende onderdelen van het assessment zijn beoordelingsmodellen opgesteld. Deze modellen staan hieronder. Bij iedere vaardigheid staat aangegeven waaraan het product moet voldoen. U beoordeelt voor elk onderdeel of de kandidaat het betreffende aspect in voldoende mate heeft uitgevoerd. U geeft dit aan door ‘voldoende’ of ‘onvoldoende’ te omcirkelen. Hiervoor gebruikt u de beoordelingsmodellen en sleutels. 
### *Wanneer heeft een kandidaat het assessment gehaald?* 

Zodra u alle onderdelen hebt beoordeeld, kunt u het beoordelingsmodel in het toetsboekje van de kandidaat invullen. Een kandidaat heeft het assessment gehaald als hij voor alle onderdelen op alle beoordeelpunten ‘voldoende’ heeft gescoord.  

####Beoordeling taak 1

### *Leesvaardigheid – Sleutel* 

1 B 2 B 3 B De kandidaat scoort ‘voldoende’ als hij minimaal 2 van de 3 vragen goed heeft beantwoord.  

####Beoordeling taak 2

Beoordelingsmodel schrijfvaardigheid: 

| --- | --- | --- |
|:---|:---|:---|
| 1  | Het schrijfproduct is leesbaar  | Nee: onvoldoende  Ja: ga naar 2  |
| 2  | Het schrijfproduct voldoet aan de opdracht; de boodschap komt over.  | Nee: onvoldoende  Ja: ga naar 3  |
| 3  | Het schrijfproduct voldoet (minimaal) aan de beschrijving 'Taalgebruik van de kandidaat: schrijven A2'  | Nee: onvoldoende  Ja: *voldoende*  |

####Beoordeling taak 3

Beoordelingsmodel schrijfvaardigheid: 

| --- | --- | --- |
|:---|:---|:---|
| 1  | Het schrijfproduct is leesbaar  | Nee: onvoldoende  Ja: ga naar 2  |
| 2  | Het schrijfproduct voldoet aan de opdracht; de boodschap komt over  | Nee: onvoldoende  Ja: ga naar 3  |
| 3  | Het schrijfproduct voldoet (minimaal) aan de beschrijving 'Taalgebruik van de kandidaat: schrijven A2'  | Nee: onvoldoende  Ja: *voldoende*  |

####Beoordeling taak 4

Beoordelingsmodel gespreksvaardigheid: 

| --- | --- | --- |
|:---|:---|:---|
| 1  | De kandidaat is verstaanbaar  | Nee: onvoldoende  Ja: ga naar 2  |
| 2  | De uitingen van de kandidaat zijn een adequate reactie op gestelde vragen  | Nee: onvoldoende  Ja: ga naar 3  |
| 3  | De uitingen van de kandidaat voldoen (minimaal) aan de beschrijving 'Taalgebruik van de kandidaat: A2'  | Nee: onvoldoende  Ja: *voldoende*  |

### Bijlage  10  

####bij artikel 3.7, derde lid  (eindtermen aanvullend en bijzonder praktijkdeel voor geestelijke bedienaren)

Ligt ter inzage bij het Ministerie van Justitie.  

### Bijlage  11  

####Handleiding portfolio, bij artikel 3.5, eerste lid , van de Regeling inburgering

####Handleiding Portfolio (behorend bij het praktijkdeel van het inburgeringsexamen)

####Het goedkeuren van het portfolio

Het inburgeringsexamen is samengesteld uit twee onderdelen: een decentraal deel en een centraal deel. In het decentraal deel moet de inburgeraar bewijzen verzamelen voor een portfolio. Het kan daarbij gaan om een portfolio met 20 bewijzen of een portfolio met 10 bewijzen. Het portfolio met 20 bewijzen wordt afgesloten met een panelgesprek. Een portfolio met 10 bewijzen wordt afgesloten met 2 assessments. In beide gevallen moet het portfolio vooraf worden goedgekeurd. Pas als het portfolio is goedgekeurd kan een kandidaat deelnemen aan een panelgesprek of kan hij assessments doen. De richtlijnen voor het goedkeuren van een portfolio vindt u in deze handleiding. Het document ‘Eindtermen Nederlandse Taal’, bijlage bij de Regeling inburgering, dient als leidraad bij de beoordeling van het portfolio en is leidend hierin. 

### 1  

####Wie controleert het portfolio?

Alleen gecertificeerde examinatoren mogen de controle van portfolio’s doen. Als het portfolio wordt afgesloten met een panelgesprek is het aan te bevelen dat de controle wordt uitgevoerd door die examinator die ook als toetsleider zal optreden tijdens het panelgesprek. Door de controle en het panelgesprek door dezelfde examinator te laten doen, zal de kwaliteit van het panelgesprek toenemen. Tijdens de controle van het portfolio kunnen immers de bewijzen al worden geselecteerd waarover de kandidaat in het panelgesprek kan worden bevraagd.  

### 2  

####Het opsturen van het portfolio

Het originele portfolio wordt naar de exameninstelling opgestuurd. Een gecertificeerde examinator controleert het portfolio op volledigheid en geschiktheid. Voldoet het portfolio aan de eisen, dan kunnen het panelgesprek of de assessments worden aangevraagd. Het originele portfolio blijft in de tussentijd in het bezit van de exameninstelling. Het is aan te raden dat kandidaten een kopie van het portfolio maken voordat zij het origineel opsturen aan de exameninstelling. Verder is het aan te bevelen dat de portfolio’s, zowel door kandidaten als door exameninstellingen, aangetekend worden verstuurd.  

### 3  

####Controleren op volledigheid

Het portfolio moet gezien worden als een examendossier. De belangrijkste functie van een examendossier is dat de eigenaar ermee kan aantonen dat hij de eindtermen van het inburgeringsexamen beheerst, in dit geval de CP’s en de daarbij horende CH’s. Met het beoordelen van het portfolio moet dat gecontroleerd worden. De examinator beoordeelt het portfolio eerst op volledigheid. Dit betekent dat het aantal bewijzen uit het portfolio voldoet aan het minimale aantal dat voor het gekozen profiel verzameld moet worden. Er mag in geen enkel geval gecompenseerd worden, het minimale aantal per onderwerp zoals hieronder beschreven moet in het portfolio aanwezig zijn. Komt de examinator voor een bepaald onderwerp bewijzen tekort, dan kan de inburgeraar nog geen panelgesprek voeren of assessments doen. Het portfolio wordt, met de reden van afkeuring, teruggestuurd naar de inburgeraar. In het portfolio moeten bewijzen voorkomen van zowel schrijfvaardigheid als gespreksvaardigheid. De bewijsformulieren moeten volledig zijn ingevuld (gedeelte voor de inburgeraar). De schrijfproducten moeten door de kandidaat zelf zijn ingevuld (dus geen leesbewijzen). Er moeten minimaal 3 schrijfbewijzen worden ingeleverd en minimaal 1 gespreksbewijs. Verder ligt de verdeling van de vaardigheden niet vast.  

|--- | Portfolio Werk  |--- | A: alleen bewijzen  | B: bewijzen + assessments  |--- | aantal bewijzen  | aantal bewijzen  |
|:---|:---|:---|:---|:---|:---|:---|:---|
| Burgerschap  | 8  | 4  |
| Werk zoeken  | 4  | 2  |
| Werk hebben  | 8  | 4  |
| Totaal  | 20  | 10  |

|--- | Portfolio OGO  |--- | A: alleen bewijzen  | B: bewijzen + assessments  |--- | aantal bewijzen  | aantal bewijzen  |
|:---|:---|:---|:---|:---|:---|:---|:---|
| Burgerschap  | 8  | 4  |
| Werk zoeken  | 4  | 2  |
| OGO  | 8  | 4  |
| Totaal  | 20  | 10  |

|--- | Portfolio Maatschappelijke Participatie  |--- | A: alleen bewijzen  | B: bewijzen + assessments  |--- | aantal bewijzen  | aantal bewijzen  |
|:---|:---|:---|:---|:---|:---|:---|:---|
| Burgerschap  | 8  | 4  |
| Op zoek naar vrijwilligerswerk  | 4  | 2  |
| MP  | 8  | 4  |
| Totaal  | 20  | 10  |

|--- | Portfolio Ondernemerschap  |--- | A: alleen bewijzen  | B: bewijzen + assessments  |--- | aantal bewijzen  | aantal bewijzen  |
|:---|:---|:---|:---|:---|:---|:---|:---|
| Burgerschap  | 8  | 4  |
| Werk zoeken  | 4  | 2  |
| Ondernemerschap  | 8  | 4  |
| Totaal  | 20  | 10  |

| Portfolio geestelijk bedienaren  |--- | Aantal bewijzen  |
|:---|:---|:---|
| Burgerschap  | 8  |
| SMPD  | 8  |
| Werk  (werk zoeken en werk hebben algemeen)  | 4  |
| Totaal  | 20  |

### 4  

####Controleren op geschiktheid

Nadat de examinator het aantal bewijzen heeft gecontroleerd, bekijkt de examinator of de verzamelde bewijzen geschikt zijn aan de hand van het document ‘Eindtermen Nederlandse Taal’, bijlage bij de Regeling inburgering. Bij de controle van de geschiktheid van de bewijzen, hanteert de examinator de volgende criteria: 

### 4.1  

####Bewijzen van gespreksvaardigheid

*Inhoud:*  Bewijzen in een portfolio moeten direct gekoppeld zijn aan de Cruciale Handelingssituaties. Een bewijs bewijst dat een cruciale handeling in de echte praktijk is uitgevoerd. Het is *niet* toegestaan om zelf handelingen toe te voegen. Zo komen bijvoorbeeld gesprekken in de winkel niet voor in de CP’s en CH’s en kan van een gesprek met een verkoopster geen bewijs worden overlegd (zie ook paragraaf 4.5). Daarnaast moet ook goed gelet worden op de vaardigheid die bij de cruciale handeling vermeld staat (zie eindtermen). Als bijvoorbeeld de vaardigheid gesprekken voeren niet bij een cruciale handeling is opgenomen, kan er ook geen gespreksbewijs voor die handeling worden ingediend. Alleen daar waar in het model portfolio vermeld staat dat een telefoongesprek is toegestaan, is een telefoongesprek toegestaan. In alle andere gevallen dient het gesprek op de juiste locatie verzameld te worden.  *Actualiteit:*  Bewijzen moeten na augustus 2006 zijn verkregen, en ze mogen niet ouder zijn dan 5 jaar. Als bewijs moet het bewijsformulier gespreksvaardigheid in het portfolio zijn opgenomen. Bij dit bewijs mag een opname van het gesprek zijn toegevoegd, dit is echter niet verplicht.  *Authenticiteit:*  De bewijzen moeten zijn verkregen in de echte praktijk. Bewijzen uit een simulatie, bijvoorbeeld een nagebootst gesprek in de les, komen *niet* in aanmerking om op te nemen in het portfolio. Gesprekken moeten gevoerd worden met echte functionarissen uit de praktijk. Het is niet toegestaan dat (NT2-) docenten de rol vervullen van praktijkfunctionaris. In het document ‘eindtermen taal’ staat vermeld op welke locatie het bewijs verzameld kan worden (bijvoorbeeld politiebureau) en met welke functionaris gesproken moet worden (bijvoorbeeld de politieagent). Bewijzen die zijn verzameld op een stageplaats of vrijwilligerswerk worden wel geaccepteerd.  

### 4.2  

####Bewijzen van schrijfvaardigheid

*Inhoud:*  Bewijzen in een portfolio moeten direct gekoppeld zijn aan de Cruciale Handelingssituaties. Een bewijs bewijst dat een cruciale handeling in de echte praktijk is uitgevoerd. Het is *niet* toegestaan om zelf handelingen toe te voegen. Daarbij moet ook goed gelet worden op de vaardigheid die bij de cruciale handeling vermeld staat (zie eindtermen). Als de vaardigheid schrijven niet bij een cruciale handeling is opgenomen, kan er ook geen schrijfbewijs voor die handeling worden ingediend.  *Actualiteit:*  Bewijzen moeten na augustus 2006 zijn verkregen, en ze mogen niet ouder zijn dan 5 jaar.  *Authenticiteit:*  Schrijfbewijzen moeten zijn verkregen in de echte praktijk. Bewijzen uit een simulatie, bijvoorbeeld een schrijfopdracht uit een NT2-methode, mogen niet worden opgenomen in het portfolio. Het gaat om authentieke briefjes, formulieren en vragenlijsten etc. Schrijfbewijzen die zijn verzameld op een stageplaats/vrijwilligerswerk worden wel geaccepteerd.  *Bewijsformulieren:*  Als bewijs van schriftelijke vaardigheid geldt het *schrijfproduct* zelf. Het kan daarbij gaan om briefjes, ingevulde formulieren, ingevulde vragenlijsten etc. De originele versie van het schrijfproduct mag worden toegevoegd aan het portfolio, kandidaten mogen echter ook een kopie in het portfolio stoppen en het origineel bewaren. De schrijfproducten mogen handgeschreven zijn of geprint. Als er formulieren, invulstrookjes of vragenlijsten etc. worden ingeleverd als schrijfproduct dan moeten deze wel zijn ingevuld. Ze hoeven niet compleet te zijn ingevuld (een serieuze poging), maar een leeg formulier kan *niet* worden geaccepteerd als schrijfbewijs. Schrijfproducten moeten altijd vergezeld zijn van een ingevuld bewijsformulier schrijfvaardigheid. Alleen op die manier kan gecontroleerd worden bij welke CP en CH het ingediende schrijfproduct een bewijs vormt. Meerdere schrijfproducten van eenzelfde CH gelden als één bewijs.  

### 4.3  

####Overige bewijzen

Er is een aantal bewijzen dat niet direct onder gespreksvaardigheid of schrijfvaardigheid valt, bijvoorbeeld ‘Ik pin geld bij de bank’. Bij deze CH is een pinbon toegestaan als bewijs. In het modelportfolio staat aangegeven welke CH’s het betreft en welke bewijzen daarbij zijn toegestaan. Het gaat daarbij om de volgende handelingssituaties:  

| Cruciale handelingssituatie  | Teksten toegestaan als bewijs  |
|:---|:---|
| Ik heb geld nodig. Ik pin geld bij de bank.  | Pinbon  |
| Ik krijg één keer per jaar een overzicht van hoeveel gas, water en elektriciteit ik heb gebruikt. Dat is de jaarrekening. Ik begrijp de jaarafrekening.  | Kopie van jaarrekening (op naam van kandidaat of naam van partner, mits naw gegevens overeenkomen)  |
| Ik begrijp het ophaalrooster voor afval. In dat rooster staat wanneer ze de verschillende soorten afval komen ophalen.  | Kopie van ophaalrooster  |
| Ik zoek vacatures in de krant of op internet.  | Kopie van een vacature  |
| Ik lees een uitnodiging voor een sollicitatiegesprek.  | Uitnodigingsbrief (op naam van kandidaat)  |
| Ik gebruik de bibliotheek. Ik kan informatie vragen bij de bibliotheek.  | Kopie van bibliotheekkaart (op naam van kandidaat of naam kind, mits naw gegevens overeenkomen)  |
| Ik lees teksten over gezond, hygiënisch en veilig werken.  | Teksten over gezond, hygiënisch en veilig werken  |
| Ik lees instructies.  | Kopie van werkinstructie  |
| Ik begrijp de informatie die op een rekening staat.  | Kopie van een factuur (op naam van kandidaat)  |
| Ik zoek informatie over vrijwilligerswerk.  | Kopie van een vacature  |

### 4.4  

####Verdeling CP’s en CH’s

Een CH kan zowel een gespreksbewijs als een schrijfbewijs opleveren (mits toegestaan volgens de eindtermen). Beide bewijzen tellen dan als apart bewijs mee. De schrijfproducten moeten door de kandidaat zelf zijn ingevuld (dus geen leesbewijzen). Er moeten minimaal 3 schrijfbewijzen worden ingeleverd en minimaal 1 gespreksbewijs. Verder ligt de verdeling van de vaardigheden niet vast. Tijdens het afsluitende panelgesprek en de assessments worden beide vaardigheden bevraagd en beoordeeld.  

### 4.5  

####Aansluiting bij de CP’s en CH’s

De praktijksituaties zoals vermeld in de modelportfolio’s zijn leidend. Deze praktijksituaties zijn afgeleid van de officieel vastgestelde eindtermen (Eindtermen Nederlandse Taal’, bijlage de Regeling inburgering). Dit betekent dat er alleen bewijzen mogen worden ingeleverd die samenhangen met de genoemde praktijksituaties. Met andere woorden; inburgeraars mogen geen nieuwe praktijksituaties toevoegen of praktijksituaties wijzigen. Deze regel mag met enige soepelheid worden gehanteerd. Een gesprek met de huisarts mag worden bewezen door een gespreksbewijs van een specialist of een fysiotherapeut bijvoorbeeld. Belangrijk daarbij is dat de gesprekspartner een vergelijkbare functie uitoefent en het doel van het gesprek hetzelfde is. In een gesprek met de huisarts of met een specialist gaat het in beide gevallen bijvoorbeeld om ‘informatie uitwisselen’. Daar waar gesproken wordt over bijvoorbeeld collega’s of buren, is een bewijs met 1 collega of 1 buurman of buurvrouw voldoende.  

### 5  

####Invullen van de bewijsformulieren

In de bijlage bij deze handleiding is het ‘Bewijsformulier Gesprekken’ en het ‘Bewijsformulier Schrijven’ als voorbeeld toegevoegd. In deze paragraaf worden richtlijnen gegeven voor het invullen van deze formulieren. Alle bewijsformulieren die in het portfolio worden opgenomen, dienen originelen te zijn. Alleen de bewijsformulieren die in het modelportfolio zijn opgenomen, worden toegestaan. Formulieren die door de onderwijsinstelling of exameninstelling zelf zijn ontworpen, worden niet toegestaan. 

### 5.1  

####Bewijsformulier Gesprekken

Het bewijsformulier gesprekken bestaat uit een deel voor de inburgeraar en een deel voor de gesprekspartner. Het deel voor de inburgeraar moet altijd *volledig* zijn ingevuld en door de kandidaat *zelf* (1 handschrift). Het deel voor de gesprekspartner is bij voorkeur ook ingevuld, dit deel is echter niet verplicht. Er hoeft ook geen stempel van de instantie op te staan. Het gedeelte van de gesprekspartner mag niet door de inburgeraar worden ingevuld (ook niet bij een telefoongesprek). Meerdere bewijzen kunnen door eenzelfde gesprekspartner zijn ingevuld, zolang het aannemelijk is dat iemand die taalhandelingen binnen zijn functie gebruikt. Met dezelfde gemeenteambtenaar kunnen dus gesprekjes over meerdere onderwerpen binnen de CP ‘gemeentelijke instanties’ gevoerd worden. Het is echter niet aannemelijk dat met deze persoon gepraat is over de ontwikkeling van je kind binnen de CP ‘de speelzaal’.  

### 5.2  

####Bewijsformulieren Schrijven

Het bewijsformulier schrijven moet altijd *volledig* zijn ingevuld en door de kandidaat *zelf* (1 handschrift). Bij het originele bewijsformulier schrijven is een origineel of kopie gevoegd van het schrijfproduct dat erbij hoort. Het kan daarbij gaan om een briefje, een ingevulde vragenlijst, een ingevuld formulier etc.  

### 6  

####Afkeuren van bewijzen

Tijdens het controleren van de bewijzen bekijkt de examinator of het aantal ingediende bewijzen klopt binnen het profiel van de betrokken inburgeraar en of de bewijzen voldoen aan de gestelde criteria. Tijdens deze controle hoeven de bewijzen *niet taalinhoudelijk* gecontroleerd te worden. Als je bijvoorbeeld ziet dat een geboortedatum niet klopt, dat iets is vergeten of dat de meterstand niet goed is ingevuld, is dat geen reden een bewijs af te keuren. Tijdens het panelgesprek en de assessments wordt de inburgeraar op zijn taalniveau getoetst. Voldoet een bewijsformulier niet aan de gestelde criteria, dan wordt het bewijs afgekeurd. Zolang het totale aantal bewijzen voldoet aan het minimale aantal per onderwerp te verzamelen, heeft dit geen gevolgen voor de goedkeuring van het portfolio. Voldoet het aantal niet meer aan het minimum, dan wordt het portfolio, met een lijstje met verbeterpunten, teruggestuurd naar de inburgeraar. De inburgeraar kan dan aan de hand van de feedback het bewijsformulier aanvullen of één of meerdere nieuwe bewijzen/bewijsformulieren toevoegen.  

### 7  

####Uitslag beoordeling portfolio

Na goedkeuring van het portfolio kan de examinator het beoordelingsformulier praktijkdeel voor een gedeelte invullen. Dit beoordelingsformulier vindt u achter in het model portfolio. Om het decentrale deel van het inburgeringsexamen af te sluiten kan men nu een panelgesprek of een set assessments aanvragen. De werkwijze hiervoor staat beschreven in de Handleiding Panelgesprek resp. Handleiding Assessments.   ![246279](http://wetten.overheid.nl/Illustration/246279)
![246279](http://wetten.overheid.nl/Illustration/246279)

### Bijlage  12  

####Handleiding Panelgesprek, bij artikel 3.6, vijfde lid  van de Regeling inburgering

####Handleiding Panelgesprek (behorend bij het praktijkdeel van het inburgeringsexamen)

####Het panelgesprek

Het inburgeringsexamen is samengesteld uit twee onderdelen: een decentraal deel en een centraal deel. Er zijn verschillende manieren waarop inburgeraars het decentraal deel kunnen invullen. Ze kunnen ervoor kiezen een combinatie te maken tussen het verzamelen van 10 bewijzen voor hun portfolio en vervolgens twee assessments te doen. Ze kunnen ervoor kiezen alleen assessments te doen (dan moeten ze vier assessments doen). Of ze kunnen ervoor kiezen alleen hun portfolio te vullen. Dan moeten ze twintig bewijzen verzamelen en een panelgesprek houden over hun verzamelde bewijzen. Het panelgesprek is een gesprek over het portfolio van de inburgeraar. Tijdens dit gesprek gaat u na of de inburgeraar voldoende Nederlands heeft geleerd en of hij/zij de bewijzen uit het portfolio op een eerlijke manier heeft verzameld. Ook controleert u of de kandidaat over het vereiste taalniveau beschikt: alle vaardigheden op niveau A2 als het een nieuwkomer betreft. Als het gaat om een oudkomer dan heeft die de keuze tussen ofwel alle vaardigheden afsluiten op niveau A2 ofwel ervoor te kiezen de mondelinge vaardigheden af te sluiten op niveau A2 en de schriftelijke vaardigheden op niveau A1. Let op: het panelgesprek mag uitsluitend worden afgenomen door gecertificeerde Examinatoren Inburgering. In deze handleiding leest u hoe het panelgesprek verloopt en waar u op moet letten als u het panelgesprek voert. Het panelgesprek bestaat uit twee delen. Een mondeling deel en een schriftelijk deel. Bij het schriftelijke deel wordt er onderscheid gemaakt tussen A1 en A2. Het is dus van belang dat u van een oudkomer van te voren weet op welk niveau hij/zij het examen wil gaan afleggen. 

### 1  

####Taalniveau van het panelgesprek

In dit hoofdstuk maakt u kennis met het taalniveau van het panelgesprek. Het betreft het niveau voor de vaardigheden ‘gesprekken voeren’ en ‘schrijven’. Dit zijn de vaardigheden die in het panelgesprek aan de orde komen. Het taalniveau van het panelgesprek is A2. Nieuwkomers moeten voor alle vaardigheden niveau A2 hebben. Voor oudkomers geldt dat zij A2 moeten hebben voor de mondelinge vaardigheden en minimaal A1 voor de schriftelijke vaardigheden. Deze handleiding kunt u gebruiken voor oudkomers en nieuwkomers. Het is belangrijk om een goed beeld te hebben van het taalniveau van het panelgesprek, omdat u uiteindelijk zult bepalen of een inburgeraar al dan niet het juiste taalniveau heeft en dus al dan niet geslaagd is voor het panelgesprek, en daarmee voor het decentrale deel van het inburgeringsexamen. Om een goed beeld te krijgen van wat de niveaus precies inhouden, volgt in dit hoofdstuk een grondige kennismaking; u moet immers niet alleen bepalen of de inburgeraar het niveau heeft behaald (A1 of A2), tijdens het voeren van het panelgesprek zal uw eigen taalgebruik ook op niveau A2 moeten zijn. 

### 1.1  

####Het Raamwerk NT2

Om te bepalen of iemand een taal beheerst op bijvoorbeeld niveau A2 moet worden uitgegaan van een niveaubeschrijving. Het panelgesprek is gebaseerd op het Raamwerk NT2 . Het Raamwerk NT2 is een bewerking van de niveaubeschrijvingen van het CEF (Common European Framework), herschikt en zo overzichtelijk mogelijk gepresenteerd en voorzien van een groot aantal voor NT2-leerders relevante voorbeelden. <sup> 1  *Raamwerk NT2*. Dalderop, K., E. Liemberg en F. Teunisse (2002) De Bilt: BVE-Raad.  </sup>  

### 1.2  

####Niveaus van het Raamwerk NT2

Het Raamwerk NT2 beschrijft 5 niveaus: A1, A2, B1, B2, C1. Hieronder leest u een beschrijving van deze niveaus. Niveau A1 en A2 zijn vet gedrukt; dit zijn de niveaus waarop de kandidaten beoordeeld worden. Hierbij moet zoals eerder al gezegd is een onderscheid gemaakt worden tussen oudkomers en nieuwkomers. Voor u als toetsleider of assessor is A2 het belangrijkste niveau, omdat dit ook het taalniveau is dat u zelf moet hanteren. Het is ook heel goed om het onderliggende en bovenliggende niveau (A1 en B1) te bestuderen. Op die manier kunt u goed zien wat een inburgeraar ook, en wat een inburgeraar nog niet hoeft te kunnen om te functioneren op niveau A2.  

| Basisgebruiker  |
|:---|
| A1  | Kan vertrouwde dagelijkse uitdrukkingen en basiszinnen gericht op de bevrediging van concrete behoeften begrijpen en gebruiken. Kan zichzelf aan anderen voorstellen en kan vragen stellen en beantwoorden over persoonlijke gegevens zoals waar hij/zij woont, mensen die hij/zij kent en dingen die hij/zij bezit. Kan op een simpele wijze reageren, aangenomen dat de andere persoon langzaam en duidelijk praat en bereid is om te helpen.  |
| A2  | Kan zinnen en regelmatig voorkomende uitdrukkingen begrijpen die verband hebben met zaken van direct belang (bijvoorbeeld persoonsgegevens, familie, winkelen, plaatselijke geografie, werk). Kan communiceren in simpele en alledaagse taken die een eenvoudige en directe uitwisseling over vertrouwde en alledaagse kwesties vereisen. Kan in eenvoudige bewoordingen aspecten van de eigen achtergrond, de onmiddellijke omgeving en kwesties op het gebied van diverse behoeften beschrijven.  |

| Onafhankelijk gebruiker  |
|:---|
| B1  | Kan de belangrijkste punten begrijpen uit duidelijke standaardteksten over vertrouwde zaken die regelmatig voorkomen op het werk, op school en in de vrije tijd. Kan zich redden in de meeste situaties die kunnen optreden tijdens het reizen in gebieden waar de betreffende taal wordt gesproken. Kan een eenvoudige lopende tekst produceren over onderwerpen die vertrouwd of die van persoonlijk belang zijn. Kan een beschrijving geven van ervaringen en gebeurtenissen, dromen, verwachtingen en ambities en kan kort redenen en verklaringen geven voor meningen en plannen.  |
| B2  | Kan de hoofdgedachte van een ingewikkelde tekst begrijpen, zowel over concrete als over abstracte onderwerpen, met inbegrip van technische besprekingen in het eigen vakgebied. Kan zo vloeiend en spontaan reageren dat een normale uitwisseling met moedertaalsprekers mogelijk is zonder dat dit voor een van de partijen inspanning met zich meebrengt. Kan duidelijke, gedetailleerde tekst produceren over een breed scala van onderwerpen; kan een standpunt over een actuele kwestie uiteenzetten en daarbij ingaan op de voor- en nadelen van diverse opties.  |

| Vaardig gebruiker  |
|:---|
| C1  | Kan een uitgebreid scala van veeleisende, lange teksten begrijpen en de impliciete betekenis herkennen. Kan zichzelf vloeiend en spontaan uitdrukken zonder daarvoor aantoonbaar naar uitdrukkingen te moeten zoeken. Kan flexibel en effectief met taal omgaan ten behoeve van sociale, academische en beroepsmatige doeleinden. Kan een duidelijke, goed gestructureerde en gedetailleerde tekst over complexe onderwerpen produceren en daarbij gebruikmaken van organisatorische structuren en verbindingswoorden.  |

De niveaus zijn *cumulatief,* dat wil zeggen dat de beheersing van een bepaald niveau inhoudt dat alles wat beschreven is op de onderliggende niveaus ook beheerst wordt.  

### 1.3  

####Gedetailleerde beschrijving van de niveaus

In het Raamwerk NT2 is naast de globale niveaubeschrijving ook een gedetailleerde beschrijving van alle vaardigheden op alle niveaus opgenomen. Elke beschrijving begint met een algemeen beheersingsniveau, waarin u kunt lezen wat iemand moet kunnen op dit niveau. Daarna volgt een aantal subvaardigheden en descriptoren. Deze beschrijven de contexten en de omstandigheden waarin de vaardigheid getoond kan worden en vormen een verdere verfijning van het beheersingsniveau. Ten slotte wordt een aantal tekstkenmerken en/of strategieën beschreven. Voor een vaardigheid als gesprekken voeren zijn dit productieve en receptieve tekstkenmerken; voor deze vaardigheid wordt immers een beroep gedaan op zowel de spreek- als de luistervaardigheid van de inburgeraar. Voor de vaardigheid schrijven zijn productieve tekstkenmerken opgenomen. In het inburgeringexamen staat het taalniveau van de ‘basisgebruiker’ centraal. Zoals eerder al vermeld, is voor *nieuwkomers* die zich vrijwillig in Nederland vestigen de norm van het inburgeringexamen op niveau A2 vastgesteld. Dit geldt voor alle taalvaardigheden: spreken, luisteren, gespreksvaardigheid, lezen en schrijven. Voor de *oudkomers* is de norm voor de mondelinge vaardigheid eveneens op A2 gesteld. Maar voor schriftelijke vaardigheden wordt het lagere niveau A1 gevraagd. De meeste communicatie vindt mondeling plaats. Een minimumniveau van A2 is dan noodzakelijk. Omdat een deel van de oudkomers – met name de eerste generatie – laag opgeleid of analfabeet is, worden minder hoge eisen aan de schriftelijke vaardigheden van deze groep gesteld. Er zijn echter oudkomers die ook de schriftelijke vaardigheden op niveau A2 beheersen. Daarom is besloten dat oudkomers, indien zij dat zouden willen, er ook voor kunnen kiezen om zowel schriftelijke als mondelinge vaardigheden op A2 te doen. Het is van belang dat de oudkomers die variant van het panelgesprek uitvoeren die het beste aansluit bij hun niveau. Bij het maken van deze keuze speelt de onderwijsaanbieder een belangrijke rol. De onderwijsaanbieder moet de oudkomers goed adviseren over wat zij het beste kunnen doen, alles op A2 of de variant met de schriftelijke vaardigheden op A1. Hieronder volgen de beschrijvingen van de vaardigheden die in het panelgesprek aan de orde komen: gesprekken voeren en schrijven. Na elke beschrijving van een niveau vindt u een voorbeeld van een prestatie op dat niveau. Hiermee krijgt u een nog duidelijker beeld van wat een inburgeraar moet kunnen en hoe zo’n prestatie eruit ziet. 
### *Gesprekken Voeren A2* 

Kan communiceren over eenvoudige en alledaagse taken die een eenvoudige en directe uitwisseling van informatie over vertrouwde onderwerpen en activiteiten betreffen. Kan zeer korte sociale gesprekken aan, hoewel hij/zij gewoonlijk niet voldoende begrijpt om het gesprek zelfstandig gaande te houden.  

| Subvaardigheden en Descriptoren  | Tekstkenmerken receptief  | Tekstkenmerken productief  |
|:---|:---|:---|
|  *1. Informele gesprekken*   Kan sociale contacten tot stand brengen: groeten en afscheid nemen, zichzelf of anderen voorstellen, bedanken, op uitnodigingen, suggesties en verontschuldigingen reageren indien direct tot hem/haar gericht en langzaam en duidelijk gesproken, en ze zelf doen.  Is echter niet in staat zonder medewerking van de gesprekspartner het gesprek op gang te houden.  Kan op eenvoudige wijze voorkeur en mening uitdrukken over vertrouwde alledaagse onderwerpen.   *2. Bijeenkomsten en vergaderingen*   Kan zeggen wat hij/zij denkt in een formele vergadering als hij/zij rechtstreeks wordt aangesproken, op voorwaarde dat hij/zij, indien nodig, om herhaling kan vragen.   *3. Zaken regelen*   Kan aangeven dat hij/zij de gesprekspartner volgt en kan, als de gesprekspartner zich daarvoor inspant, begrijpen wat er gedaan moet worden.  Kan informatie vragen over reizen en kan gebruik maken van het openbaar vervoer.  Kan informatie vragen over zaken en kan eenvoudige transacties doen in winkels, postkantoren en banken.  Kan informatie geven en ontvangen over hoeveelheden, nummers, prijzen, etc.   *4. Informatie uitwisselen*   Kan eenvoudige aanwijzingen en instructies geven en opvolgen.  Kan communiceren binnen eenvoudige en dagelijkse taken waarin gevraagd wordt om een eenvoudige en directe uitwisseling van informatie.  |  *• Onderwerp*   De onderwerpen zijn alledaags en vertrouwd   *• Woordgebruik en zinsbouw*   Woordgebruik is eenvoudig. Zinnen zijn kort.   *• Tempo en articulatie*   Er wordt langzaam gesproken en duidelijk gearticuleerd.   *• Hulp*   De gesprekspartner past zijn taalgebruik aan de taalgebruiker aan door langzaam en duidelijk te spreken, te controleren of hij/zij begrepen wordt en waar nodig te herformuleren of te herhalen.  De gesprekspartner biedt hulp bij het formuleren en het verhelderen van wat de taalgebruiker wil zeggen.  Vragen en uitingen zijn direct aan de taalgebruiker gericht.  |  *• Onderwerp*   De onderwerpen zijn alledaags en vertrouwd.   *• Woordenschat en woordgebruik*   Standaardpatronen met uit het hoofd geleerde uitdrukkingen en kleine groepen van woorden waarmee beperkte informatie wordt overgebracht m.b.t. eenvoudige alledaagse situaties.   *• Grammaticale correctheid*   Correct gebruik maken van eenvoudige constructies, bevat echter ook systematisch elementaire fouten.   *• Interactie*   Antwoorden op vragen en reacties op eenvoudige uitspraken. Indicaties van begrip maar weinig initiatief om de conversatie gaande te houden.   *• Vloeiendheid*   Zeer korte uitingen, met veel voorkomende pauzes, valse starts en het herformuleren van uitingen.   *• Coherentie*   Groepen woorden zijn verbonden met eenvoudige voegwoorden, zoals: ‘en’, ‘maar’ en ‘omdat’.   *• Uitspraak*   De uitspraak is duidelijk genoeg om verstaanbaar te zijn, ondanks een hoorbaar accent. Gesprekspartners vragen af en toe om herhaling.  |

### *Schrijven A1* 

Kan een korte, eenvoudige ansichtkaart schrijven, bijvoorbeeld voor het zenden van vakantiegroeten. Kan op formulieren persoonlijke details invullen, bijvoorbeeld naam, nationaliteit en adres op een inschrijvingsformulier noteren.  

| Subvaardigheden en Descriptoren  | Tekstkenmerken productief  |
|:---|:---|
|  *1. Correspondentie*   Kan een korte eenvoudige ansichtkaart schrijven.   *2. Aantekeningen, berichten, formulieren*   Kan nummers en data, eigen naam, nationaliteit, adres, leeftijd, geboortedatum of aankomstdatum in een land, etc. schrijven zoals bijvoorbeeld op een inschrijvingsformulier.   *3. Verslagen en rapporten*   (geen descriptor op dit niveau)   *4. Vrij schrijven*   Kan eenvoudige frases en zinnen schrijven over zichzelf of denkbeeldige personen, over waar ze wonen en wat ze doen.  |  *• Onderwerp*   Onderwerpen zijn eenvoudig en zeer vertrouwd of gerelateerd aan directe behoeften.   *• Woordenschat en woordgebruik*   Woorden en eenvoudige uitdrukkingen, over persoonlijke details en bepaalde concrete situaties.   *• Grammaticale correctheid*   Een klein aantal eenvoudige grammaticale constructies en uit het hoofd geleerde uitdrukkingen.   *• Spelling en interpunctie*   Bekende woorden en korte zinnen zoals op eenvoudige verkeers- of ANWB borden, instructies, namen van dagelijkse objecten en namen van winkels of regelmatig gebruikte basiszinnen zijn correct overgeschreven.  Eigen adres, nationaliteit en andere persoonlijke details zijn correct gespeld.   *• Coherentie*   Woorden of groepen van woorden zijn verbonden met behulp van basisvoegwoorden, zoals: ‘en’ of ‘dan’.  |

### *Schrijven A2* 

Kan korte, eenvoudige notities en boodschappen opschrijven. Kan een zeer eenvoudige, persoonlijke brief schrijven, bijvoorbeeld om iemand voor iets te bedanken.  

| Subvaardigheden en Descriptoren  | Tekstkenmerken productief  |
|:---|:---|
|  *1. Correspondentie*   Kan heel eenvoudige persoonlijke brieven schrijven om dankbaarheid of verontschuldigingen overbrengen.   *2. Aantekeningen, berichten, formulieren*   Kan een korte, eenvoudige boodschap noteren als om herhaling of herformulering gevraagd kan worden.  Kan korte, eenvoudige aantekeningen of boodschappen gerelateerd aan zaken van onmiddellijke noodzaak schrijven.   *3. Verslagen en rapporten*   (geen descriptor op dit niveau)   *4. Vrij schrijven*   Kan een aantal eenvoudige frases en zinnen over familie, leefomstandigheden, educatieve achtergrond, huidige of meest recente baan schrijven.  |  *• Onderwerp*   De onderwerpen zijn alledaags en vertrouwd.   *• Woordenschat en woordgebruik*   Standaardpatronen met uit het hoofd geleerde uitdrukkingen en kleine groepen van woorden waarmee beperkte informatie wordt overgebracht.   *• Grammaticale correctheid*   Eenvoudige constructies, echter systematisch met elementaire fouten.   *• Spelling en interpunctie*   Korte zinnen over alledaagse onderwerpen – bijvoorbeeld een routebeschrijving- zijn correct overgeschreven.  Spelling van korte woorden die binnen het mondelinge vocabulaire van de schrijver vallen is fonetisch redelijk correct (volgt echter niet noodzakelijk de standaard spellingsconventies).   *• Coherentie*   Groepen woorden zijn verbonden met behulp van eenvoudige voegwoorden, zoals: ‘en’, ‘maar’ en ‘omdat’.  |

### 2  

####Opbouw van het panelgesprek

### 2.1  

####Doel van het panelgesprek

Het panelgesprek is een onderdeel van het decentrale deel van het inburgeringexamen. Een inburgeraar kan het decentrale deel van het inburgeringsexamen op drie manieren afsluiten. De eerste mogelijkheid is dat de inburgeraar een portfolio vult met 20 bewijzen en een afsluitend panelgesprek voert. De tweede mogelijkheid is een portfolio met 10 bewijzen met als afsluiting twee assessments. De laatste mogelijkheid is het uitvoeren van vier assessments zonder portfolio. Het panelgesprek speelt dus alleen een rol in de route met 20 portfoliobewijzen, zonder assessments. Voorafgaand aan het panelgesprek moet de exameninstelling controleren of de inburgeraar 20 bewijzen heeft verzameld binnen de verschillende domeinen. Voor de verschillende profielen ziet de verdeling er als volgt uit:  

| Portfolio Profiel OGO  |--- | Aantal bewijzen:  |
|:---|:---|:---|
| Burgerschap  | 8  |
| Werk zoeken  | 4  |
| OGO  | 8  |
| Totaal  | 20  |

| Portfolio Profiel Werk  |--- | Aantal bewijzen:  |
|:---|:---|:---|
| Burgerschap  | 8  |
| Werk zoeken  | 4  |
| Werk hebben  | 8  |
| Totaal  | 20  |

| Portfolio Profiel Maatschappelijke Participatie  |--- | Aantal bewijzen  |
|:---|:---|:---|
| Burgerschap  | 8  |
| Op zoek naar vrijwilligerswerk  | 4  |
| Maatschappelijke Participatie  | 8  |
| Totaal  | 20  |

| Portfolio Profiel Ondernemerschap  |--- | Aantal bewijzen  |
|:---|:---|:---|
| Burgerschap  | 8  |
| Werk zoeken  | 4  |
| Ondernemerschap  | 8  |
| Totaal  | 20  |

| Portfolio Profiel SMPD  |--- | Aantal bewijzen  |
|:---|:---|:---|
| Burgerschap  | 8  |
| SMPD  | 8  |
| Werk  | 4  |
| Totaal  | 20  |

In het panelgesprek wordt de mondelinge en schriftelijke taalvaardigheid in de functionele context van de portfoliobewijzen beoordeeld. Het panelgesprek beoordeelt de taalvaardigheid van de inburgeraar binnen de domeinen Burgerschap, OGO (Opvoeding, Gezondheid en Onderwijs), Werk, Maatschappelijke Participatie, Ondernemerschap en SMPD (Sociaal-maatschappelijke en pastorale dienstverlening). Voor elk domein zijn er cruciale praktijksituaties (CP’s) beschreven. De CP’s zijn tot stand gekomen in nauw overleg met belanghebbenden: werkgevers, vertegenwoordigers van maatschappelijke organisaties en belangenorganisaties.  

### 2.2  

####De verschillende domeinen

Het panelgesprek kan gevoerd worden over de domeinen Burgerschap, OGO, Werk, Maatschappelijke Participatie, Ondernemerschap of SMPD. Afhankelijk van de keuze van het profiel van de inburgeraar besluit u over welke domeinen u het panelgesprek laat gaan. U kijkt ook naar de bewijzen die verzameld zijn. Als u twijfel heeft over de zelfstandigheid waarmee de bewijzen zijn verzameld door de kandidaat, kan dat ook een reden zijn hier dieper op in te gaan. Het panelgesprek kan zo dienst doen als een goede voorbereiding op het centrale deel. 

1. *Burgerschap*: het panelgesprek voor Burgerschap is gebaseerd op bewijzen uit het portfolio van situaties binnen de Nederlandse samenleving. Enkele voorbeelden van situaties die hier kunnen voorkomen zijn: het doorgeven van wijzigingen in persoonsgegevens bij de gemeente, het openen van een bankrekening, zich inschrijven voor een opleiding, een gesprek voeren bij de woningbouwvereniging, een praatje maken met de buren, etc.  

2. *OGO*: het panelgesprek voor OGO is gericht op inburgeraars die bewijzen hebben verzameld binnen situaties gerelateerd aan opvoeding, gezondheid en onderwijs. Enkele voorbeelden van situaties die hier kunnen voorkomen zijn: een gesprek voeren op school, een gesprek voeren met de huisarts, zich telefonisch inschrijven bij een vereniging, etc.  

3. *Werk*: het panelgesprek voor Werk is gericht op inburgeraars die bewijzen hebben verzameld voor werk. Het domein werk is onderverdeeld in ‘werk algemeen’ en ‘werk specifiek’. De CP’s die onder werk algemeen vallen, zijn CP’s waar iedereen die werkt mee te maken kan hebben. De CP’s die onder werk specifiek vallen zijn toegespitst op drie specifieke sectoren, namelijk techniek, zorg en welzijn en handel en dienstverlening.  

4. *SMPD*: het panelgesprek voor SMPD is gericht op inburgeraars die bewijzen hebben verzameld binnen situaties die gerelateerd zijn aan sociaal-maatschappelijke en pastorale dienstverlening. Deze inburgeraars werken of zullen gaan werken als geestelijk bedienaar.  

5. *Maatschappelijke Participatie*: het panelgesprek voor Maatschappelijke Participatie is gericht op inburgeraars die bewijzen hebben verzameld binnen situaties gerelateerd aan maatschappelijke participatie en vrijwilligerswerk. Het domein Maatschappelijke Participatie is onderverdeeld in ‘op zoek naar vrijwilligerswerk’ en ‘Maatschappelijke Participatie’. Enkele voorbeelden van situaties die hier kunnen voorkomen zijn: ik zoek informatie over een activiteit, ik doe mee aan een bijeenkomst, etc.  

6. *Ondernemerschap*: het panelgesprek voor Ondernemerschap is gericht op inburgeraars die bewijzen hebben verzameld gerelateerd aan eigen ondernemerschap of een te starten eigen onderneming. Enkele voorbeelden van situaties die kunnen voorkomen zijn: Ik zoek en begrijp informatie over andere bedrijven die hetzelfde soort werk doen, ik praat met een medewerker van de Belastingdienst. Hij geeft me advies en informatie, etc.    

### 3  

####Uitvoeren van het panelgesprek

### 3.1  

####Controle portfolio

Voordat het panelgesprek plaatsvindt, controleert een aangewezen exameninstelling het portfolio op volledigheid. De controle wordt uitgevoerd door een gecertificeerde examinator van de exameninstelling. Aanwijzingen hiervoor kunt u vinden in de Handleiding Portfolio. De controle is niet gericht op taalniveau. De inburgeraar moet een portfolio overhandigen waar zelfstandig aan gewerkt is en dat tenminste 20 bewijzen bevat van uitgevoerde schrijf- en spreektaken binnen de verschillende CP’s. Wordt het portfolio goedgekeurd, dan kan de inburgeraar deelnemen aan het panelgesprek. Tijdens het panelgesprek mag de examinator zelf bepalen welke bewijzen bevraagd worden.  

### 3.2  

####Materiaal aanvragen voor het panelgesprek

Via de website www.inburgeren.nl kan de aangewezen persoon van uw exameninstelling de kandidaat aanmelden voor het panelgesprek. Op de website moeten, behalve de NAW-gegevens van de kandidaat, ook gegevens worden ingevuld over het behalen van het portfolio, het profiel van de kandidaat, het niveau waarop examen wordt gedaan en de route die de kandidaat heeft gekozen (in dit geval de route van alleen het portfolio). Via de website krijgt u dan at random een set opdrachten toegewezen. Het betreft spreek- en schrijfopdrachten. U kiest vervolgens zelf op welke verzamelde bewijzen uit het portfolio u de spreekopdrachten betrekking laat hebben. De kandidaat kan de schrijfbewijzen zelf kiezen. Kies daarbij voor zoveel mogelijk spreiding en variatie.  

| --- |
|:---|
|  *Aanmeldsysteem Praktijkexamens Inburgering*   |
| --- |
| De exameninstelling wijst een persoon aan die belast is met het beheer van het aanmeldsysteem. Deze persoon noemen we de instellingsbeheerder.  |
| Op het moment dat een inburgeraar het praktijkdeel van het inburgeringsexamen gaat afleggen, zorgt de exameninstelling en/of onderwijsaanbieder ervoor dat de gegevens van de inburgeraar terechtkomen bij de benoemde instellingsbeheerder. De instellingsbeheerder voert de gegevens van de inburgeraar in in het systeem. De instellingsbeheerder voert bovendien alle bij de exameninstelling werkzame gecertificeerde examinatoren in het systeem in.  |
| --- |
| De examinator die voorbereidingen treft voor een examen, logt in het systeem in en genereert middels het systeem een gespreksopdracht en een schrijfopdracht voor de kandidaat. De examinatoren nemen deze opdrachten af tijdens het panelgesprek.  |
| De examinator vult de resultaten van het panelgesprek in op het formulier uit het modelportfolio. De examinator voert de resultaten in in het aanmeldsysteem en geeft vervolgens het formulier aan de instellingsbeheerder. De instellingsbeheerder controleert of het ingevulde resultaat overeenkomt met het resultaat op het formulier en accordeert de resultaten in het systeem.  |
| --- |
| In het aanmeldsysteem wordt per kandidaat gearchiveerd wanneer welke opdrachten voor het panelgesprek zijn uitgeprint, zijn afgenomen, wie de examinatoren waren en wat de resultaten zijn op het gevoerde panelgesprek.  |

### 3.3  

####Controle legitimatie

Verzeker u ervan, dat de persoon die voor u zit ook daadwerkelijk de inburgeringsplichtige persoon is die het panelgesprek moet uitvoeren. Bekijk of de naam van het legitimatiebewijs dezelfde is als de naam op het portfolio.  

### 3.4  

####Algemene instructie

In het Aanmeldsysteem Praktijkexamens Inburgering kunt u een algemene instructie voor het panelgesprek vinden. Het is belangrijk dat de toetsleider en de assessor deze instructie van tevoren goed doorlezen. Deze instructie is voor alle panelgesprekken hetzelfde. In de algemene instructie wordt tevens gevraagd om onderhavige handleiding goed door te lezen. Op deze manier krijgen de toetsleider en de assessor een goed beeld van wat er van hen en van de inburgeraar bij elk panelgesprek verwacht wordt.  

### 3.5  

####Het benodigde materiaal

In de algemene instructie van het panelgesprek staat het materiaal opgesomd dat nodig is voor de toetsafname. Het is belangrijk dat dit materiaal ruim voor de afname klaarligt. Op die manier kan voorkomen worden dat tijdens de afname materiaal ontbreekt en er daardoor een rommelige situatie ontstaat, waardoor de inburgeraar wordt afgeleid.  

### 3.6  

####De inrichting van het lokaal

Het is belangrijk dat het lokaal voorafgaand aan de toetsafname meteen goed wordt ingericht voor alle taken, zodat de toetsleider niet tijdens de afname met tafels en stoelen moet schuiven. Dit zou onrust veroorzaken tijdens de afname en de inburgeraar afleiden.  

### 3.7  

####Het verloop van het panelgesprek

In de algemene instructie leest u hoe het panelgesprek verloopt. Hier staat per taak beschreven wat de toetsleider en de assessor moeten doen en wat de inburgeraar moet doen. Er staat beschreven waar de inburgeraar moet plaatsnemen en welk materiaal de toetsleider of assessor aan de inburgeraar moet geven. U leest hier ook hoe lang elke (schriftelijke) taak maximaal mag duren. Aanbevolen wordt om een geluids- of video-opname te maken van het onderdeel ‘gesprekken voeren’. Een opname biedt de toetsleider en de assessor de mogelijkheid om in geval van twijfel het gesprek nog een keer te beluisteren. Bovendien leveren opnames een exameninstelling extra houvast in het geval een kandidaat in beroep gaat tegen de uitslag van het panelgesprek. Het maken van opnames is niet verplicht.  

### 3.8  

####Het bewaren van het toetsmateriaal

Na afronding van het panelgesprek dient het volgende materiaal op naam van de kandidaat te worden gearchiveerd: een kopie van het portfolio, de schrijfopdrachten gemaakt tijdens het panelgesprek en het ingevulde beoordelingsformulier uit het model portfolio. De bewaartermijn van deze materialen is vastgesteld op 3,5 jaar. De materialen dienen zorgvuldig te worden gearchiveerd bij de exameninstelling waar de kandidaat zijn panelgesprek heeft afgelegd. Als de exameninstelling ervoor kiest om opnames te maken van het panelgesprek, dan moeten ook de opnames worden gearchiveerd. Als de kandidaat geslaagd is voor het praktijkdeel krijgt hij zijn originele portfolio terug van de exameninstelling.  

### 3.9  

####Taalgebruik

De kandidaten die deelnemen aan het panelgesprek zijn mensen van wie verwacht wordt dat ze de mondelinge vaardigheden beheersen op niveau A2. Het is belangrijk dat de assessor en de toetsleider hier rekening mee houden tijdens de instructie en tijdens de afname. Om hen daarbij te helpen zijn er ‘Richtlijnen voor het taalgebruik van de toetsleider en de assessor’ opgesteld. De toetsleider en assessor moeten zich aan deze richtlijnen houden. Daarnaast is er bij elke taak waarin gespreksvaardigheid getoetst wordt een gespreksleidraad opgenomen die de toetsleider moet gebruiken.  

### 3.10  

####Richtlijnen voor het taalgebruik van toetsleider en assessor

Het is belangrijk dat de toetsleider en de assessor hun taalgebruik aanpassen aan het taalniveau van de inburgeraar. Hieronder leest u waar de assessor en de toetsleider op moeten letten tijdens de instructie en de afname.  

| --- |
|:---|
|  *Richtlijnen voor het taalgebruik van de toetsleider en de assessor (A2)*   |
| --- |
|  *Woordgebruik en zinsbouw*   |
| Uw woordgebruik is eenvoudig en uw zinnen zijn kort.  |
| --- |
|  *Tempo en articulatie*   |
| U spreekt langzaam en articuleert duidelijk.  |
| --- |
|  *Hulp*   |
| U past uw taalgebruik aan de cursist aan door langzaam en duidelijk te spreken.  |
| Als de inburgeraar u niet begrijpt, mag u uzelf *maximaal één keer herhalen of herformuleren*. Het is echter niet de bedoeling dat u gaat voorzeggen of dat u handelingen gaat voordoen. Net als de gewone vragen, mag een herformulering *geen gesloten vraag* zijn. U biedt hulp bij het verhelderen van wat de taalgebruiker wil zeggen. Pas hierbij echter op dat u het gesprek niet bijstuurt door de inburgeraar woorden in de mond te leggen of suggesties te doen.  |
| Vragen en uitingen zijn direct aan de inburgeraar gericht.  |

### 4  

####De rol van de toetsleider

Bij de afname van het panelgesprek zijn minimaal drie mensen betrokken: de inburgeraar, de toetsleider en de assessor. In dit hoofdstuk leest u over de rol van de toetsleider. De toetsleider geeft de instructie en zorgt voor de uitvoering van het panelgesprek. Bij het onderdeel ‘Gesprekken voeren’ voert de toetsleider een gesprek met de inburgeraar. 

### 4.1  

####De gespreksleidraad

Het is de bedoeling dat de gesprekken tussen de inburgeraar en de toetsleider natuurlijk verlopen. Om de toetsleider te helpen bij het voeren van het gesprek is er een gespreksleidraad opgenomen. De toetsleider hoeft zich niet letterlijk aan de gespreksleidraad te houden. Mocht de inburgeraar iets niet begrijpen, dan kan de toetsleider van de tekst afwijken, zolang hij zich houdt aan de ‘richtlijnen voor het taalgebruik van de toetsleider en de assessor’. Af en toe kan hij een extra vraag stellen, als daardoor het gesprek weer beter gaat lopen. De toetsleider kan, als er redenen zijn om te twijfelen aan het zelfstandig of eerlijk verkregen hebben van het betreffende bewijs, doorvragen over de manier waarop de kandidaat de bewijzen heeft verzameld. Het kan ook voorkomen dat de inburgeraar iets zegt dat niet verwacht of gepland was. Zolang het adequaat is in het kader van het gesprek, gaat de toetsleider gewoon in op het onderwerp dat de inburgeraar aanreikt, en stuurt dan weer terug naar de leidraad.  *Let op:*  Vermijd zo veel mogelijk *gesloten vragen.* Vragen als ‘Vindt u feestjes leuk?’ en ‘Bent u daar alleen naar toegegaan?’ zijn gesloten vragen. Deze vragen lokken geen productie uit bij de inburgeraar. Het enige wat de inburgeraar hier moet doen is ‘ja’ of ‘nee’ antwoorden. De inburgeraar mag niet volstaan met ‘ja’ of ‘nee’ of met een (gedeeltelijke) herhaling van de vraag als antwoord. Daarom moet de toetsleider *open vragen* stellen, bijvoorbeeld: ‘Wat vindt u van feestjes?’ of ‘Met wie bent u daar naartoe gegaan?’ Hoewel er af en toe van de gespreksleidraad afgeweken mag worden, is het toch belangrijk dat de toetsleider zich zoveel mogelijk aan de gespreksleidraad probeert te houden. Dit om te voorkomen dat er van de ene inburgeraar meer wordt gevraagd dan van de andere inburgeraar, en er verschil ontstaat in moeilijkheidsgraad.  

### 4.2  

####De schrijfopdracht

De instructies die bij de schrijfopdracht behoren dienen nauwkeurig gevolgd te worden. Als in de instructie staat dat de vragen door de toetsleider voorgelezen worden, dan kan dat. De vragen dienen echter niet toegelicht te worden. Het is immers bijna onmogelijk in dit geval iets toe te lichten zonder iets voor te zeggen.  

### 5  

####De rol van de assessor

In dit hoofdstuk leest u over de rol van de assessor. De assessor bewaakt de kwaliteit en het verloop tijdens de afname van het panelgesprek en beoordeelt na afloop de resultaten. De assessor grijpt tijdens de afname in als dit nodig is en hij beoordeelt na de afname de productie van de inburgeraar. 

### 5.1  

####Wanneer grijpt de assessor in?

Tijdens de uitvoering van het panelgesprek kan het gebeuren dat de toetsleider bijvoorbeeld niet goed weet hoe hij verder moet, dat hij geen goed of te moeilijk taalgebruik hanteert, dat de inburgeraar vastloopt, dat duidelijk is dat de inburgeraar het portfolio niet zelfstandig heeft samengesteld, etc. In deze gevallen is het de taak van de assessor om in te grijpen. De assessor geeft de toetsleider aanwijzingen om verder te gaan, hij beslist indien nodig of de inburgeraar bijvoorbeeld beter kan stoppen of juist niet en hij spreekt de toetsleider aan op zijn taalgebruik. Dit zijn maar een aantal voorbeelden van de rol van de assessor.  

### 5.2  

####Fraude of onrechtmatig verkregen bewijzen

Het is moeilijk vast te stellen dat iemand het portfolio niet zelf heeft samengesteld. Alleen als een inburgeraar letterlijk zegt dat iemand anders de bewijzen heeft ingevuld, het portfolio heeft samengesteld of dat het portfolio van iemand anders is, kan de assessor of toetsleider het panelgesprek afbreken. Wordt het panelgesprek op deze manier gestopt dan is de inburgeraar gezakt voor het decentrale deel.  

### 5.3  

####Hoe beoordeelt de assessor?

De assessor beoordeelt samen met de toetsleider de productie van de inburgeraar. Maar de assessor is de hoofdbeoordelaar. Dit wil zeggen dat, in geval van twijfel of onenigheid, het oordeel van de assessor doorslaggevend is. De assessor mag om die reden dan ook niet de ‘eigen’ docent zijn van de inburgeraar die het examen aflegt.  

### 6  

####De beoordeling

In dit hoofdstuk vindt u naast een korte uitleg over de keuze voor globale beoordeling een uitgebreide beschrijving bij het beoordelingsmodel zoals dat gebruikt wordt bij dit panelgesprek. 

### 6.1  

####Globale beoordeling

Bij het panelgesprek voor het inburgeringexamen is gekozen voor een globale beoordeling van de spreek- en schrijfprestaties. ‘Globaal beoordelen’ betekent dat een beoordelaar een oordeel geeft over het spreek- of schrijfproduct als geheel. Een andere manier van beoordelen is ‘analytisch beoordelen’. Bij deze vorm van beoordelen geeft een beoordelaar een beoordeling over alle afzonderlijke aspecten zoals bijvoorbeeld ‘grammatica’, ‘spelling’ en ‘coherentie’. Bij het panelgesprek is gekozen voor een globale beoordeling, op grond van de volgende argumenten: Ten eerste geldt het argument van de *hanteerbaarheid*. In het tijdsbestek van de afname en de beoordeling van de toets (bij voorkeur binnen een half uur) is dit natuurlijk van het grootste belang. Daarnaast is de ervaring dat een globale beoordeling zeker zo *betrouwbaar* is als een analytische beoordeling.  

### 6.2  

####Hoe wordt het panelgesprek beoordeeld?

Voor de verschillende onderdelen van het panelgesprek zijn beoordelingmodellen opgesteld. Voor schrijven en gesprekken zijn beoordelingsmodellen opgenomen. Voor zowel schrijven als gesprekken voeren moet de assessor rekening houden met de beschrijving van het ‘Taalgebruik van de kandidaat’, zoals opgenomen in de paragrafen 6.3 en 6.4.  

### 6.3  

####Beoordeling gesprekken voeren

Bij het beoordelen van de gesprekstaken zet u steeds dezelfde drie stappen. Allereerst moet u bepalen of de spreekuiting van de inburgeraar verstaanbaar was. Als dit namelijk niet het geval is, kunt u niet verder beoordelen en is de inburgeraar gezakt voor de taak. Nu zult u de inburgeraar waarschijnlijk in veel gevallen kunnen verstaan, aangezien u getrainde NT2-oren hebt ontwikkeld. Eigenlijk moet u altijd bedenken of een goedwillende Nederlander de inburgeraar ook zou kunnen verstaan. Als u dit aspect positief beoordeelt, gaat u verder naar de volgende stap. In de tweede stap beoordeelt u of de spreekuiting een adequate reactie op de gestelde vragen was. Hier moet u bepalen of de antwoorden van de inburgeraar verband hielden met de vragen, of er op de goede manier naar informatie werd gevraagd en of inhoudelijk de juiste antwoorden werden gegeven. Als u ook dit aspect positief beoordeelt, kunt u verder naar de laatste stap. In de laatste stap beoordeelt u de vorm van de taaluiting door deze te meten aan de omschrijvingen zoals die worden gegeven voor Gesprekken voeren A2 in het Raamwerk NT2. In deze omschrijving kunt u terugvinden welke woordenschat de inburgeraar geacht wordt te hebben, in welke mate de uitingen grammaticaal correct dienen te zijn, hoe de interactie op dit niveau dient te verlopen en hoe de vloeiendheid, de coherentie en de uitspraak op dit niveau moeten zijn. Zoals al eerder in deze handleiding is opgemerkt, kunt u deze niveauaanduidingen het beste in uw hoofd hebben tijdens de uitvoering van de taak. In het kader hieronder ziet u een uitwerking van de beoordelingsaspecten. De inburgeraar scoort een voldoende voor de gesprekstaak als alle drie de stappen met een ‘ja’ zijn afgesloten.  Beoordelingsmodel gesprekken voeren: 

| --- | --- | --- |
|:---|:---|:---|
| 1  | De kandidaat is verstaanbaar  | Nee: onvoldoende  Ja: ga naar 2  |
| 2  | De uitingen van de kandidaat zijn een adequate reactie op gestelde vragen <sup>1</sup>  | Nee: onvoldoende  Ja: ga naar 3  |
| 3  | De uitingen van de kandidaat voldoen (minimaal) aan de beschrijving 'Taalgebruik van de kandidaat: Gesprekken A2'  | Nee: onvoldoende  Ja: *voldoende*  |

<sup>1</sup> Als blijkt dat de kandidaat de situatie niet herkent en/of kan toelichten, kan er bij punt 2 geen voldoende gescoord worden.  

| --- | --- |
|:---|:---|
|  *Taalgebruik van de kandidaat: Gesprekken voeren A2*   |
| --- | --- |
| Het taalgebruik van de kandidaat voldoet *minimaal* aan de volgende kenmerken. Een grotere woordenschat, betere beheersing van de grammatica, etc. wordt uiteraard ook gehonoreerd met een positieve beoordeling.  |
| --- | --- |
| •  | *Woordenschat en woordgebruik:* De uitingen bestaan uit standaardpatronen met uit het hoofd geleerde uitdrukkingen en kleine groepen van woorden waarmee beperkte informatie wordt overgebracht.  |
| --- | --- |
| •  | *Grammaticale correctheid:* De uitingen bestaan uit eenvoudige constructies van kleine groepen woorden. De constructies bevatten nog vaak systematisch elementaire fouten. Over het algemeen is er congruentie in getal tussen onderwerp en persoonsvorm. Meestal bevatten hoofdzinnen een onderwerp. Het weglaten van lidwoorden komt nog regelmatig voor.  |
| --- | --- |
| •  | *Interactie:* De kandidaat antwoordt op vragen en reageert op eenvoudige uitspraken. Toont indicaties van begrip maar weinig initiatief en vermogen om de conversatie te beginnen en gaande te houden. Heeft nauwelijks herformuleringen meer nodig om te begrijpen wat er gezegd is.  |
| --- | --- |
| •  | *Vloeiendheid:* De uitingen kunnen kort zijn, met veel voorkomende pauzes, valse starts en herformuleringen.  |
| --- | --- |
| •  | *Coherentie:* De kandidaat verbindt groepen woorden adequaat met eenvoudige voegwoorden, zoals ‘en’, ‘maar’, ‘want’ en ‘omdat’.  |
| --- | --- |
| •  | *Uitspraak:* De uitspraak is duidelijk genoeg om verstaanbaar te zijn, ondanks een hoorbaar accent. Mensen die gewend zijn om te spreken met anderstaligen, hoeven slechts af en toe om herhaling te vragen om de kandidaat te begrijpen.  |

### 6.4  

####Beoordeling schrijven

Bij de beoordeling van de schrijftaken zet u vergelijkbare stappen als bij de beoordeling van de gesprekstaken. Allereerst constateert u of het schrijfproduct leesbaar is. Dit betekent dat het geschrevene in het Latijnse schrift is, dat u er Nederlandse woordvormen in ontdekt en dat u weet wat er staat. Bij positieve waardering vervolgt u met stap twee. In stap twee beoordeelt u of het schrijfproduct voldoet aan de taakspecifieke kenmerken. Deze kenmerken worden omschreven in de taak. Over het algemeen geldt dat de taak positief beoordeeld kan worden als de gevraagde boodschap over komt en passend is in de gegeven context. Alle vragen dienen beantwoord te worden en alle antwoorden dienen adequaat te zijn. Als u stap 2 met ‘ja’ beantwoordt, kunt u verder naar de laatste stap waarin u het schrijfproduct beoordeelt door het te meten aan de omschrijvingen zoals die worden gegeven voor Schrijven A1 en Schrijven A2. In deze omschrijving kunt u terugvinden aan welke minimale kenmerken het schrijfproduct moet voldoen. De aspecten waarop wordt beoordeeld zijn woordenschat en woordgebruik, grammaticale correctheid, spelling en interpunctie en coherentie. In het kader hieronder ziet u een uitwerking van de beoordelingsaspecten. De inburgeraar scoort een voldoende voor de schrijftaak als alle drie de stappen met een ‘ja’ zijn afgesloten.  Beoordelingsmodel Schrijven A1 voor oudkomers: 

| --- | --- | --- |
|:---|:---|:---|
| 1  | Het schrijfproduct is leesbaar  | Nee: onvoldoende  Ja: ga naar 2  |
| 2  | Het schrijfproduct voldoet aan de opdracht; de boodschap komt over en is passend in de context.  | Nee: onvoldoende  Ja: ga naar 3  |
| 3  | Het schrijfproduct voldoet (minimaal) aan de beschrijving ‘Taalgebruik van de kandidaat: Schrijven A1'  | Nee: onvoldoende  Ja: *voldoende*  |

| --- |
|:---|
|  *Taalgebruik van de kandidaat (Schrijven A1)*   |
| --- |
| Het taalgebruik van de kandidaat voldoet *minimaal* aan de volgende kenmerken. Een grotere woordenschat, betere beheersing van de grammatica, grotere vloeiendheid, etc. kortom, een hoger taalniveau, wordt uiteraard ook gehonoreerd met een positieve beoordeling.  |
| --- |
| *Woordenschat en woordgebruik:* De tekst bestaat uit woorden en eenvoudige uitdrukkingen, over persoonlijke details en bepaalde concrete situaties.  |
| --- |
| *Grammaticale correctheid:* De tekst bestaat uit eenvoudige grammaticale constructies en uit het hoofd geleerde uitdrukkingen.  |
| --- |
| *Spelling en interpunctie:* Bekende woorden en korte zinnen zoals op eenvoudige verkeers- of ANWB- borden, instructies, namen van dagelijkse objecten en namen van winkels of regelmatig gebruikte basiszinnen zijn correct *overgeschreven*.  |
| Eigen adres, nationaliteit en andere persoonlijke details zijn correct *gespeld*.  |
| --- |
| *Coherentie:* De kandidaat verbindt groepen woorden adequaat met eenvoudige voegwoorden, zoals ‘en’  |
| of ‘dan’.  |

Beoordelingsmodel Schrijven A2 voor nieuwkomers, en oudkomers die ervoor kiezen om de schriftelijke taken op A2 af te sluiten: 

| --- | --- | --- |
|:---|:---|:---|
| 1  | Het schrijfproduct is leesbaar  | Nee: onvoldoende  Ja: ga naar 2  |
| 2  | Het schrijfproduct voldoet aan de opdracht; de boodschap komt over en is passend in de context.  | Nee: onvoldoende  Ja: ga naar 3  |
| 3  | Het schrijfproduct voldoet (minimaal) aan de beschrijving ‘Taalgebruik van de kandidaat: Schrijven A2'  | Nee: onvoldoende  Ja: *voldoende*  |

| --- |
|:---|
|  *Taalgebruik van de kandidaat (Schrijven A2)*   |
| --- |
| Het taalgebruik van de cursist voldoet *minimaal* aan de volgende kenmerken. Een grotere woordenschat, betere beheersing van de grammatica, grotere vloeiendheid, etc. kortom, een hoger taalniveau, wordt uiteraard ook gehonoreerd met een positieve beoordeling.  |
| --- |
| *Woordenschat en woordgebruik:* De tekst bestaat uit standaardpatronen met uit het hoofd geleerde uitdrukkingen en kleine groepen van woorden waarmee beperkte informatie wordt overgebracht.  |
| --- |
| *Grammaticale correctheid:* De tekst bestaat uit eenvoudige constructies. De constructies bevatten nog vaak systematisch elementaire fouten.  |
| --- |
| *Spelling en interpunctie:* Korte zinnen over alledaagse onderwerpen – bijvoorbeeld een routebeschrijving – zijn correct *overgeschreven*.  |
| *Spelling* van korte woorden die binnen het mondelinge vocabulaire van de schrijver vallen is fonetisch redelijk correct (volgt echter niet noodzakelijk de standaard spellingsconventies).  |
| --- |
| *Coherentie:* De kandidaat verbindt groepen woorden adequaat met eenvoudige voegwoorden, zoals ‘en’, ‘maar’, ‘want’ en ‘omdat’.  |

### 6.5  

####Wanneer heeft een kandidaat een voldoende voor het panelgesprek?

Een kandidaat heeft een voldoende voor het panelgesprek als hij voor gesprekken voeren en schrijven ‘voldoende’ heeft gescoord. Deze score wordt in het beslismodel aangegeven. In geval van aangetoonde fraude (zie paragraaf 5.2) kan het voorkomen dat de kandidaat op het onderdeel gesprekken voeren voldoende scoort maar toch onvoldoende scoort voor het gehele panelgesprek.  

| --- |
|:---|
|  *BEOORDELINGSMODEL PANELGESPREK*   |

| Onderdeel  | Vaardigheid  | Omcirkel  |
|:---|:---|:---|
| Taak 1  | Gesprekken voeren  | voldoende – onvoldoende  |
| Taak 2  | Schrijven  | voldoende – onvoldoende  |
|  *Heeft de kandidaat voldoende <sup>1</sup> voor het panelgesprek?*   |  *JA – NEE*   |

<sup>1</sup> Een kandidaat heeft een voldoende behaald voor het panelgesprek als beide taken met een voldoende zijn beoordeeld èn als de kandidaat op een eerlijke wijze de bewijzen heeft verzameld.  

### 7  

####De afronding van het panelgesprek

Als de kandidaat klaar is met de schrijftaak wordt het panelgesprek beëindigd. De kandidaat krijgt nooit direct te horen of het examen behaald is, er volgt altijd een kort overleg tussen de toetsleider en de assessor. Vertel de kandidaat de procedure omtrent de uitslag van het examen. Na vaststelling van de uitslag vult u het beoordelingsformulier in. Dit formulier kunt u vinden achterin het model portfolio. U vult het resultaat in in het digitale systeem en geeft vervolgens het beoordelingsformulier aan de instellingsbeheerder. De instellingsbeheerder controleert of het ingevulde resultaat overeenkomt met het resultaat op het formulier en accordeert het resultaat. De instellingsbeheerder zorgt voor terugkoppeling van de scores naar de kandidaat.  

### Bijlage  1:  

####Overzicht Cruciale Praktijksituaties

| --- |
|:---|
|  *BURGERSCHAP*   |
|  *Gemeentelijke instanties*   CP1: Wijzigingen in je persoonsgegevens doorgeven  CP2: Documenten en andere zaken aanvragen  CP3: Aangifte doen bij de politie  |
| --- |
|  *Betalingsverkeer*   CP4: Bankzaken  |
| --- |
|  *Verzekeringen*   CP5: Verzekeringen  |
| --- |
|  *Huisvesting*   CP6: Een huis huren/verhuizen  CP7: Gas, water, elektriciteit en telefoon  CP8: Milieu  |
| --- |
|  *Onderwijs*   CP 9: Onderwijs  |
| --- |
|  *Nabuurschap*   CP10: Nabuurschap  |
|  *OGO*   |
| CP1: Op het consultatiebureau  CP2: De speelzaal  CP3: Naar de basisschool  CP4: Contact met de basisschool  CP5: Veiligheid  CP6: Lezen en spelen  CP7: Vrije tijd  CP8: Naar het voortgezet onderwijs  CP9: In gesprek over de toekomst  CP10: De huisarts  CP11: De tandarts  |
|  *Werk zoeken*   |
|  *Werk zoeken*   CP1: Op zoek naar werk  CP2: Solliciteren  CP3: In gesprek over het arbeidscontract (salaris, werktijden, vergoedingen, e.d.)  |
|  *WERK*   |
|  *Werk hebben algemeen*   CP4: In gesprek over arbeidsvoorwaarden (salaris, verlof, vergoedingen, e.d.)  CP5: Het functioneringsgesprek  CP6: Ziek en beter melden  CP7: Werkoverleg/teamvergaderingen  CP8: Overleggen met collega’s  CP9: In gesprek met collega’s  |
| --- |
| *Werk hebben specifiek* (sectoren: Techniek, Handel en Dienstverlening en Zorg en Welzijn)  CP1: Klantcontacten  CP2: Rapporteren  CP3: Omgaan met arbo-voorschriften  CP4: Klachtbehandeling  CP5: Werkinstructies begrijpen  |
|  *SMPD*   |
| *Werk hebben specifiek* (sectoren: Techniek, Handel en Dienstverlening en Zorg en Welzijn)  CP1: Klantcontacten  CP2: Rapporteren  CP3: Omgaan met arbo-voorschriften  CP4: Klachtbehandeling  CP5: Werkinstructies begrijpen  |
|  *Maatschappelijke Participatie*   |
|  *Actief in mijn woonomgeving*   CP1: Wijkvoorzieningen  CP2: Meedoen aan een wijkactiviteit  CP3: Lezen en cultuur  CP4: Meepraten over de buurt  CP5: Verkeer en vervoer  |
| --- |
|  *Gezondheid en sport*   CP6: Gebruik maken van gezondheidszorg  CP7: Sport en bewegen  |
| --- |
|  *Actief als vrijwilliger*   CP8: In gesprek met mijn begeleider  CP9: Werkoverleg  CP10: Informeel contact met collega's  CP11: Overleggen met collega’s  |
|  *Op zoek naar vrijwilligerswerk*   |
| CP12: Op zoek naar vrijwilligerswerk  CP13: Een intakegesprek voor vrijwilligerswerk  CP14: Afspraken maken over het vrijwilligerswerk  |
|  *Ondernemerschap*   |
|  *Instanties*   CP 1: De Kamer van Koophandel  CP 2: Contact met uitkeringsinstantie  CP 3: De Belastingdienst  CP 4: De bank  CP 5: Contact met de verzekeraar  CP 6: Controlerende Instanties  |
| --- |
|  *Bedrijfsvoering*   CP 7: Het bedrijfsplan  CP 8:Een bedrijfsruimte huren  CP 9: Promotie  CP 10: De inkoop  CP 11: De verkoop  CP 12: Financieel Management  |

### Bijlage  14  

####Handleiding panelgesprek bij artikel 3.7, vierde lid , van de Regeling inburgering

####Handleiding Panelgesprek Geestelijke bedienaren

####Kennis van de Nederlandse samenleving (KNS)

Aanvullend deel 

### 1  

####Het aanvullend praktijkdeel

Het inburgeringsexamen voor geestelijke bedienaren bestaat uit drie onderdelen. In het schema hieronder ziet u uit welke onderdelen het inburgeringsexamen voor geestelijke bedienaren bestaat.  Schema: inburgeringsexamen voor geestelijke bedienaren 

| Centraal deel  | Bijzonder praktijkdeel  | Aanvullend praktijkdeel  |
|:---|:---|:---|
| • EPE  • KNS  • TGN  | • portfolio SMPD + panelgesprek  • 2 assessments SMPD  | portfolio KNS + panelgesprek  |

Voor u ligt de handleiding die hoort bij het portfolio *KNS aanvullend voor geestelijke bedienaren.* Dit portfolio hoort bij het aanvullend praktijkdeel. De geestelijke bedienaar vult zijn portfolio met bewijzen. Op basis van het portfolio voert de examinator een panelgesprek met de geestelijke bedienaar. In deze handleiding leest u hoe het portfolio *KNS aanvullend voor geestelijke bedienaren* eruit ziet, krijgt u informatie over het panelgesprek en leest u wat de rol van de toetsleider en van de assessor is.  

### 2  

####Hoe ziet het portfolio KNS aanvullend voor geestelijke bedienaren eruit?

Het portfolio *KNS aanvullend voor geestelijke bedienaren* bevat negen thema’s. De geestelijke bedienaar moet in dit portfolio minimaal zes bewijzen verzamelen. Een geestelijke bedienaar verzamelt bewijzen in zijn portfolio door het uitvoeren van opdrachten. De geestelijke bedienaar bewijst met een bewijsformulier Gesprekken en met een bewijsformulier Schrijven, aangevuld met een schrijfproduct dat hij een opdracht heeft uitgevoerd. Met het panelgesprek wordt gecontroleerd of de geestelijke bedienaar voldoende bewijzen heeft verzameld en voldoende kennis van de Nederlandse samenleving heeft. De negen thema’s bestaan uit de eindtermen KNS aanvullend voor geestelijke bedienaren. Voor de eindtermen zijn er cruciale handelingen (CH’s) en cruciale kennis (CK’s) beschreven. De CH’s zijn tot stand gekomen in nauw overleg met belanghebbenden: werkgevers, vertegenwoordigers van maatschappelijke organisaties en belangenorganisaties (zie Bijlage 6.1).  

### 3  

####Het panelgesprek

####Doel van het panelgesprek

Het panelgesprek is een verplicht onderdeel van het inburgeringexamen voor de geestelijke bedienaren. Voor het portfolio KNS aanvullend voor geestelijke bedienaren moet de geestelijke bedienaar zes bewijzen verzamelen. Met het panelgesprek wordt beoordeeld of de geestelijke bedienaar voldoende kennis van de Nederlandse samenleving heeft en of het portfolio aan de eisen voldoet.  

####Uitvoeren van het panelgesprek

Het panelgesprek wordt uitgevoerd door de toetsleider en beoordeeld door de assessor.  

####De inrichting van het lokaal

De toetsleider zorgt ervoor dat het lokaal voor het panelgesprek ingericht wordt. De toetsleider zorgt ervoor dat er tijdens de toetsafname drie stoelen en een tafel zijn waaraan de toetsleider, de assessor en de geestelijke bedienaar kunnen zitten.  

####Controle legitimatie

De toetsleider verzekert zich ervan dat de persoon die voor hem zit ook daadwerkelijk de geestelijke bedienaar is die het panelgesprek moet uitvoeren. De toetsleider bekijkt of de naam van het legitimatiebewijs dezelfde is als de naam op het portfolio. De toetsleider vraagt ook om het identiteitsbewijs van de geestelijke bedienaar bij de legitimatie.  

####Controle portfolio

Voordat het panelgesprek plaatsvindt, wordt het portfolio gecontroleerd op volledigheid. Deze controle wordt uitgevoerd door de toetsleider of de assessor. De controle is niet gericht op het taalniveau van de geestelijke bedienaar. De geestelijke bedienaar moet een portfolio overhandigen waar zelfstandig aan gewerkt is en dat tenminste zes bewijzen bevat van uitgevoerde opdrachten. Een bewijs voor de vaardigheid gesprekken bestaat uit een bewijsformulier Gesprekken. Een bewijs voor de vaardigheid schrijven bestaat uit een bewijsformulier Schrijven en een schrijfproduct. Met een bewijs wordt aangetoond dat de geestelijke bedienaar de opdracht heeft uitgevoerd. Wordt het portfolio goedgekeurd, dan kan de geestelijke bedienaar deelnemen aan het panelgesprek. De toetsleider mag zelf bepalen welke bewijzen bevraagd worden tijdens het panelgesprek.  

####Het verloop van het panelgesprek

Nadat het portfolio is goedgekeurd start het panelgesprek. Het panelgesprek wordt door de toetsleider gevoerd en door de assessor beoordeeld. Onder het kopje *De rol van de toetsleider* leest u hoe het panelgesprek verloopt. Onder het kopje *De rol van de assessor* leest u wat de taken zijn van de assessor tijdens het panelgesprek. Het is aan te bevelen het panelgesprek op te nemen.  

####Taalgebruik

De kandidaten die deelnemen aan het panelgesprek zijn mensen waarvan verwacht wordt dat ze de mondelinge vaardigheden beheersen op niveau A2. Het is belangrijk dat de assessor en toetsleider hier rekening mee houden tijdens de instructie en tijdens de afname. Om hen daarbij te helpen zijn er ‘Richtlijnen voor het taalgebruik van de toetsleider en de assessor’ opgesteld. De toetsleider en assessor moeten zich aan deze richtlijnen houden. Daarnaast is er onder het kopje *De rol van de toetsleider* een gespreksleidraad voor het panelgesprek opgenomen.  

####Richtlijnen voor het taalgebruik van toetsleider en assessor

Het is belangrijk dat de toetsleider en de assessor hun taalgebruik aanpassen aan het taalniveau van de geestelijke bedienaar. Hieronder leest u waar de assessor en de toetsleider op moeten letten tijdens de instructie en de afname.  

| --- |
|:---|
|  *Richtlijnen voor het taalgebruik van de toetsleider en de assessor (A2)*   |
| --- |
|  *Woordgebruik en zinsbouw*   |
| Uw woordgebruik is eenvoudig en uw zinnen zijn kort.  |
| --- |
|  *Tempo en articulatie*   |
| U spreekt langzaam en articuleert duidelijk.  |
| --- |
|  *Hulp*   |
| U past uw taalgebruik aan de cursist aan door langzaam en duidelijk te spreken.  |
| Als de geestelijke bedienaar u niet begrijpt, mag u uzelf *maximaal één keer herhalen of herformuleren*. Het is echter niet de bedoeling dat u gaat voorzeggen of dat u handelingen gaat voordoen. Net als de gewone vragen mag een herformulering *geen gesloten vraag* zijn. U biedt hulp bij het verhelderen van wat de taalgebruiker wil zeggen. Pas hierbij echter op dat u het gesprek niet bijstuurt door de geestelijke bedienaar woorden in de mond te leggen of suggesties te doen.  |
| Vragen en uitingen zijn direct aan de geestelijke bedienaar gericht.  |

####Het vernietigen en bewaren van het materiaal

Een kopie van het ingevulde beoordelingsformulier uit het portfolio van de geestelijke bedienaar en de opname van het panelgesprek moet minimaal drie en een half jaar (op een afgesloten plaats) bewaard blijven.  

### 4  

####De rol van de toetsleider

Bij de afname van het panelgesprek zijn minimaal drie mensen betrokken: de geestelijke bedienaar, de toetsleider en de assessor. In dit hoofdstuk leest u over de rol van de toetsleider. De toetsleider geeft de instructie en zorgt voor de uitvoering van het panelgesprek. 

####Algemene instructie

* Lees voor het panelgesprek de handleiding door.  

* Richt het lokaal in zoals beschreven onder ‘Inrichting van het lokaal’.  

* Haal de geestelijke bedienaar op en stel uzelf en de assessor aan hem voor.  

* Controleer de legitimatie van de geestelijke bedienaar.  

* Stel de geestelijke bedienaar op zijn gemak.  

* Controleer het portfolio van de geestelijke bedienaar of laat dit door de assessor doen.  

* Controleer of het portfolio minimaal zes bewijzen bevat.  

* Start het panelgesprek, indien het portfolio volledig is.    

####De gespreksleidraad

Het is de bedoeling dat het gesprek tussen de geestelijke bedienaar en de toetsleider natuurlijk verloopt. Om de toetsleider te helpen bij het voeren van het gesprek is er in Bijlage 6.2 een gespreksleidraad opgenomen. De toetsleider hoeft zich niet letterlijk aan de gespreksleidraad te houden. Mocht de geestelijke bedienaar iets niet begrijpen, dan kan de toetsleider van de tekst afwijken, zolang hij zich houdt aan de ‘Richtlijnen voor het taalgebruik van de toetsleider en de assessor’. Af en toe kan hij een extra vraag stellen, als daardoor het gesprek weer beter gaat lopen. De toetsleider kan, als er redenen zijn om te twijfelen aan het zelfstandig of eerlijk verkregen hebben van het betreffende bewijs, doorvragen over de manier waarop de geestelijke bedienaar de bewijzen heeft verzameld. Het kan ook voorkomen dat de geestelijke bedienaar iets zegt dat niet verwacht of gepland was. Zolang het adequaat is in het kader van het gesprek, gaat de toetsleider gewoon in op het onderwerp dat de geestelijke bedienaar aanreikt, en stuurt het gesprek dan weer terug naar de leidraad. *Let op:* Vermijd zo veel mogelijk *gesloten vragen.* Vragen als ‘Vindt u feestjes leuk?’ en ‘Bent u daar alleen naar toegegaan?’ zijn gesloten vragen. Deze vragen lokken geen productie uit bij de geestelijke bedienaar. Het enige wat de geestelijke bedienaar hier moet doen is ‘ja’ of ‘nee’ antwoorden. De geestelijke bedienaar mag niet volstaan met ‘ja’ of ‘nee’ of met een (gedeeltelijke) herhaling van de vraag als antwoord. Daarom moet de toetsleider *open vragen* stellen, bijvoorbeeld: ‘Wat vindt u van feestjes?’ of ‘Met wie bent u daar naartoe gegaan?’ Hoewel er af en toe van de gespreksleidraad afgeweken mag worden, is het belangrijk dat de toetsleider zich zoveel mogelijk aan de gespreksleidraad probeert te houden. Dit om te voorkomen dat er van de ene geestelijke bedienaar meer wordt gevraagd dan van de andere geestelijke bedienaar en er verschil ontstaat in moeilijkheidsgraad.  

### 5  

####De rol van assessor

In dit hoofdstuk leest u over de rol van de assessor. De assessor bewaakt de kwaliteit en het verloop tijdens de afname van het panelgesprek en beoordeelt na afloop de resultaten. De assessor grijpt tijdens de afname in als dit nodig is en hij beoordeelt na de afname het panelgesprek. 

####Algemene instructie

* Lees voor het panelgesprek de handleiding door.  

* Richt het lokaal in zoals beschreven onder ‘Inrichting van het lokaal’.  

* Zorg ervoor dat de geestelijke bedienaar zich op zijn gemak voelt.  

* Controleer het portfolio van de geestelijke bedienaar of laat de toetsleider dit doen.  

* Controleer of het portfolio minimaal zes bewijzen bevat.  

* Grijp in tijdens het panelgesprek als het nodig is.  

* Beoordeel het panelgesprek.    

####Wanneer grijpt de assessor in?

Tijdens de uitvoering van het panelgesprek kan het gebeuren dat de toetsleider bijvoorbeeld niet goed weet hoe hij verder moet, dat hij geen goed of te moeilijk taalgebruik hanteert, dat de geestelijke bedienaar vastloopt, dat duidelijk is dat de geestelijke bedienaar het portfolio niet zelfstandig heeft samengesteld et cetera. In deze gevallen is het de taak van de assessor om in te grijpen. De assessor geeft de toetsleider aanwijzingen om verder te gaan, hij beslist indien nodig of de geestelijke bedienaar bijvoorbeeld beter kan stoppen of juist niet en hij spreekt de toetsleider aan op zijn taalgebruik. Dit zijn maar een aantal voorbeelden van de rol van de assessor.  

####Fraude of onrechtmatig verkregen bewijzen

Het is moeilijk vast te stellen dat iemand het portfolio niet zelf heeft samengesteld. Alleen als een geestelijke bedienaar letterlijk zegt dat iemand anders de bewijzen heeft ingevuld, het portfolio heeft samengesteld of dat het portfolio van iemand anders is, kan de assessor het panelgesprek afbreken. Wordt het panelgesprek op deze manier gestopt dan is de geestelijke bedienaar gezakt voor het panelgesprek. In gevallen van twijfel is het aan de toetsleider om open vragen te blijven stellen over de verkregen bewijzen en zichzelf en de assessor ervan te overtuigen dat de geestelijke bedienaar het panelgesprek op een eerlijke manier kan behalen.  

####Hoe beoordeelt de assessor?

De assessor beoordeelt samen met de toetsleider het panelgesprek. Maar de assessor is de hoofdbeoordelaar. Dit wil zeggen dat, in geval van twijfel of onenigheid, het oordeel van de assessor doorslaggevend is. De assessor mag om die reden dan ook niet de ‘eigen’ docent zijn van de geestelijke bedienaar die het examen aflegt. Het panelgesprek wordt beoordeeld met het beoordelingsformulier in het portfolio van de geestelijke bedienaar. In deze handleiding is het beoordelingsformulier opgenomen als Bijlage 6.3. U beoordeelt of het portfolio het juiste aantal bewijzen bevat en of de geestelijke bedienaar voldoende over de bewijzen vertelt. Een geestelijke bedienaar heeft een voldoende voor het panelgesprek als hij op beide punten een ‘voldoende’ heeft gescoord.  

####De afronding van het panelgesprek

Na het panelgesprek wordt dit onderdeel van het inburgeringsexamen afgerond. De geestelijke bedienaar krijgt nooit direct te horen of het examen behaald is. Er volgt altijd een kort overleg tussen de toetsleider en de assessor. Vertel de geestelijke bedienaar de procedure omtrent de uitslag van het examen.  

### 6  

####Bijlagen

### 6.1  

####Overzicht aanvullende eindtermen KNS inburgeringsprogramma geestelijke bedienaren

| Aanvullende eindtermen KNS inburgeringsprogramma geestelijke bedienaren  |
|:---|
|  *Werk en inkomen*   1.6 adviseert over problemen die gelovigen ervaren in hun werk  1.7 behartigt zijn eigen belangen als geestelijke bedienaar  |
| --- |
|  *Omgangsvormen, waarden en normen*   2.5 kent zijn plaats als geestelijke bedienaar binnen de samenleving  |
| --- |
|  *Wonen*   3.6 gaat om met de sociaal-maatschappelijke problemen in achterstandswijken en draagt bij aan oplossingen  |
| --- |
|  *Gezondheid en gezondheidszorg*   4.10 adviseert over zorgverlening  4.11 gaat om met verschillen tussen zorgverlening in thuisland en in Nederland  |
| --- |
|  *Geschiedenis en geografie*   5.6 verdiept zich in effecten en gevolgen van de geschiedenis op de huidige samenleving  |
| --- |
|  *Instanties*   6.5 speelt een actieve rol in maatschappelijk overlegcircuit  |
| --- |
|  *Staatsinrichting en rechtsstaat*   7.5 maakt vertaalslag van scheiding kerk en staat naar eigen functie  7.6 geeft voorlichting aan overheid over religieuze wetten en regels  |
| --- |
|  *Onderwijs en opvoeding*   8.5 adviseert gelovigen over het volgen van onderwijs  8.6 geeft voorlichting aan gelovigen over de wettelijke inburgeringsplicht voor allochtonen  8.7 gaat om met problemen van jongeren in onderwijs en opvoeding  |
| --- |
|  *Interreligieuze dialoog*   9.1 kan contact leggen met andere geloofsgroepen en levensovertuigingen  9.2 voert religieuze rituelen en diensten uit binnen het Nederlandse wettelijk kader  9.3 legt uit wat de problemen van gelovigen in de samenleving kunnen zijn  9.4 slaat brug tussen jongeren en religie  9.5 kan gebruik maken van mediakanalen  |

### 6.2  

####Gespreksleidraad

| Toetsleider  | Kandidaat  |
|:---|:---|
| Legt de bedoeling van het gesprek uit.   *We gaan een gesprek voeren over uw portfolio. Tijdens dit gesprek kunt u vertellen over de bewijzen die u hebt verzameld. Ik ga u een aantal vragen stellen.*   | --- |
| --- | Reageert adequaat.   *Oké/Goed*   |
| Vraagt hoe de kandidaat aan het portfolio heeft gewerkt.   *Hoe hebt u aan het portfolio gewerkt? (zelfstandig, onder begeleiding: doorvragen hoe ging dat dan?)*   | --- |
| --- | Reageert adequaat.  |
| Vraagt hoe de kandidaat het vond om aan het portfolio te werken.   *Hoe vond u het om bewijzen voor het portfolio te verzamelen?*   | --- |
| --- | Reageert adequaat.  |
| Vraagt door over het portfolio.   *Wat vond u het moeilijkst en waarom?*    *Wat vond u het makkelijkst en waarom?*    *Wat vond u het minst leuk en waarom?*    *Wat vond u het leukst en waarom?*   | --- |
| --- | Reageert adequaat.  |
| --- | --- |
| Praat over een willekeurig bewijs van een gesprek.   *Ik zie dat u met (functionaris) hebt gesproken. Vraagt hoe hij/zij het gesprek heeft voorbereid.*   | --- |
| --- | Vertelt over de voorbereiding van het gesprek.  |
| Vraagt hoe het gesprek verliep.   *Nadat u het gesprek had voorbereid heeft u met #naam man/vrouw# gesproken.*    *Hoe ging dat gesprek?*   | --- |
| --- | Vertelt over het gesprek.  |
| Vraagt waarom hij/zij er voor gekozen om juist dit gesprek te voeren.   *Waarom heeft u dit gesprek gevoerd?*   | --- |
| --- | Vertelt waarom hij/zij dit gesprek heeft gevoerd.  |
| Vraagt wat hij/zij van het gesprek vond?   *Wat vond u van het gesprek?*   | --- |
| --- | Geeft aan wat hij/zij van het gesprek vond.  |
| --- | --- |
| Praat over een tweede willekeurig bewijs van een gesprek.   *Ik zie dat u met (functionaris) hebt gesproken. Vraagt hoe hij/zij het gesprek heeft voorbereid.*   | --- |
| --- | Vertelt over de voorbereiding van het gesprek.  |
| Vraagt hoe het gesprek verliep.   *Nadat u het gesprek had voorbereid heeft u met #naam man/vrouw# gesproken.*    *Hoe ging dat gesprek?*   | --- |
| --- | Vertelt over het gesprek.  |
| Vraagt waarom hij/zij er voor gekozen om juist dit gesprek te voeren.   *Waarom heeft u dit gesprek gevoerd?*   | --- |
| --- | Vertelt waarom hij/zij dit gesprek heeft gevoerd.  |
| Vraagt wat hij/zij van het gesprek vond?   *Wat vond u van het gesprek?*   | --- |
| --- | Geeft aan wat hij/zij van het gesprek vond.  |
| Rondt het gesprek af.   *We gaan nu stoppen met het gesprek.*    *Bedankt voor het gesprek.*   | --- |

| --- |
|:---|
|  *Richtlijnen voor het taalgebruik van de toetsleider en de assessor (A2)*   |
| --- |
|  *Woordgebruik en zinsbouw*   |
| Uw woordgebruik is eenvoudig en uw zinnen zijn kort.  |
| --- |
|  *Tempo en articulatie*   |
| U spreekt langzaam en articuleert duidelijk.  |
| --- |
|  *Hulp*   |
| U past uw taalgebruik aan de cursist aan door langzaam en duidelijk te spreken.  |
| Als de geestelijke bedienaar u niet begrijpt, mag u uzelf *maximaal één keer herhalen of herformuleren*. Het is echter niet de bedoeling dat u gaat voorzeggen of dat u handelingen gaat voordoen. Net als de gewone vragen, mag een herformulering *geen gesloten vraag* zijn. U biedt hulp bij het verhelderen van wat de taalgebruiker wil zeggen. Pas hierbij echter op dat u het gesprek niet bijstuurt door de geestelijke bedienaar woorden in de mond te leggen of suggesties te doen.  |
| Vragen en uitingen zijn direct aan de geestelijke bedienaar gericht.  |

### 6.3  

####Beoordelingsformulier

![246286](http://wetten.overheid.nl/Illustration/246286)

### Bijlage  16  

####Handleiding assessments SMPD bij artikel 3.7, zesde lid , van de Regeling inburgering

####Handleiding Assessments SMPD geestelijke bedienaren

####Geestelijke bedienaren bijzonder praktijkdeel

### 1  

####Handleiding assessments SMPD

Het inburgeringsexamen voor geestelijke bedienaren is samengesteld uit drie onderdelen. Hieronder is schematisch aangegeven hoe het inburgeringsexamen voor geestelijke bedienaren eruit ziet.  

| Inburgeringsexamen geestelijke bedienaren  | Centraal deel  | Bijzonder praktijkdeel  | Aanvullend praktijkdeel  |
|:---|:---|:---|:---|
| • EPE  • KNS  • TGN  | • Panelgesprek portfolio SMPD  • Assessments SMPD  | Panelgesprek portfolio KNS  |

Deze handleiding hoort bij de assessments SMPD uit het bijzonder praktijkdeel. De assessments SMPD bestaan uit meerdere onderdelen. Ze zijn gebaseerd op werkelijke situaties, maar worden als simulatie afgenomen. In deze handleiding leest u hoe de assessments zijn opgebouwd en waar u op moeten letten als u de assessments afneemt. 
### *Taalniveau van de assessments* 

In dit hoofdstuk maakt u kennis met het taalniveau van de assessments. Het betreft het niveau voor de vaardigheden ‘gesprekken voeren’, ‘schrijven’ en ‘lezen’. Dit zijn de vaardigheden die in de assessments aan de orde komen. Het taalniveau van de assessments is A2. Het is belangrijk om een goed beeld te hebben van het taalniveau van de assessments, omdat u uiteindelijk zult bepalen of een geestelijke bedienaar al dan niet het juiste taalniveau heeft en dus al dan niet geslaagd is voor de assessments. Om een goed beeld te krijgen van wat het niveau precies inhoudt, volgt in dit hoofdstuk een grondige kennismaking; u moet immers niet alleen bepalen of de geestelijke bedienaar het niveau heeft behaald, tijdens het afnemen van de assessments zal uw eigen taalgebruik ook op niveau A2 moeten zijn. 

### 1.1  

####Het Raamwerk NT2

Om te bepalen of iemand een taal beheerst op bijvoorbeeld niveau A2 moet worden uitgegaan van een niveaubeschrijving. De assessments zijn gebaseerd op het Raamwerk NT2. Het Raamwerk NT2 is een bewerking van de niveaubeschrijvingen van het CEF (Common European Framework), herschikt en zo overzichtelijk mogelijk gepresenteerd en voorzien van een groot aantal voor NT2-leerders relevante voorbeelden.  

### 1.2  

####Niveaus van het Raamwerk NT2

Het Raamwerk NT2 beschrijft 5 niveaus: A1, A2, B1, B2, C1. Hieronder leest u een beschrijving van deze niveaus. Niveau A2 is vet gedrukt; dit is het niveau waarop de kandidaten beoordeeld worden. Voor u als toetsleider of assessor is A2 het belangrijkste niveau, omdat dit ook het taalniveau is dat u zelf moet hanteren. Het is ook heel goed om het onderliggende en bovenliggende niveau (A1 en B1) te bestuderen. Op die manier kunt u goed zien wat een geestelijke bedienaar ook en wat een geestelijke bedienaar nog niet hoeft te kunnen om te functioneren op niveau A2.  

| Basisgebruiker  |
|:---|
|  *A1*   | Kan vertrouwde dagelijkse uitdrukkingen en basiszinnen gericht op de bevrediging van concrete behoeften begrijpen en gebruiken. Kan zichzelf aan anderen voorstellen en kan vragen stellen en beantwoorden over persoonlijke gegevens zoals waar hij/zij woont, mensen die hij/zij kent en dingen die hij/zij bezit. Kan op een simpele wijze reageren, aangenomen dat de andere persoon langzaam en duidelijk praat en bereid is om te helpen.  |
|  *A2*   |  *Kan zinnen en regelmatig voorkomende uitdrukkingen begrijpen die verband hebben met zaken van direct belang (bijvoorbeeld persoons-gegevens, familie, winkelen, plaatselijke geografie, werk). Kan communiceren in simpele en alledaagse taken die een eenvoudige en directe uitwisseling over vertrouwde en alledaagse kwesties vereisen. Kan in eenvoudige bewoordingen aspecten van de eigen achtergrond, de onmiddellijke omgeving en kwesties op het gebied van diverse behoeften beschrijven.*   |

| Onafhankelijk gebruiker  |
|:---|
|  *B1*   | Kan de belangrijkste punten begrijpen uit duidelijke standaardteksten over vertrouwde zaken die regelmatig voorkomen op het werk, op school en in de vrije tijd. Kan zich redden in de meeste situaties die kunnen optreden tijdens het reizen in gebieden waar de betreffende taal wordt gesproken. Kan een eenvoudig lopende tekst produceren over onderwerpen die vertrouwd of die van persoonlijk belang zijn. Kan een beschrijving geven van ervaringen en gebeurtenissen, dromen, verwachtingen en ambities en kan kort redenen en verklaringen geven voor meningen en plannen.  |
|  *B2*   | Kan de hoofdgedachte van een ingewikkelde tekst begrijpen, zowel over concrete als over abstracte onderwerpen, met inbegrip van technische besprekingen in het eigen vakgebied. Kan zo vloeiend en spontaan reageren dat een normale uitwisseling met moedertaalsprekers mogelijk is zonder dat dit voor een van de partijen inspanning met zich meebrengt. Kan duidelijke, gedetailleerde tekst produceren over een breed scala van onderwerpen; kan een standpunt over een actuele kwestie uiteenzetten en daarbij ingaan op de voor- en nadelen van diverse opties.  |

| Vaardig gebruiker  |
|:---|
|  *C1*   | Kan een uitgebreid scala van veeleisende, lange teksten begrijpen en de impliciete betekenis herkennen. Kan zichzelf vloeiend en spontaan uitdrukken zonder daarvoor aantoonbaar naar uitdrukkingen te moeten zoeken. Kan flexibel en effectief met taal omgaan ten behoeve van sociale, academische en beroepsmatige doeleinden. Kan een duidelijke, goed gestructureerde en gedetailleerde tekst over complexe onderwerpen produceren en daarbij gebruikmaken van organisatorische structuren en verbindingswoorden.  |

De niveaus zijn cumulatief, dat wil zeggen dat de beheersing van een bepaald niveau inhoudt dat alles wat beschreven is op de onderliggende niveaus ook beheerst wordt.  

### 1.3  

####Gedetailleerde beschrijving van de niveaus

In het Raamwerk NT2 is naast de globale niveaubeschrijving ook een gedetailleerde beschrijving van alle vaardigheden op alle niveaus opgenomen. Elke beschrijving begint met een algemeen beheersingsniveau, waarin u kunt lezen wat iemand moet kunnen op dit niveau. Daarna volgt een aantal subvaardigheden en descriptoren. Deze beschrijven de contexten en de omstandigheden waarin de vaardigheid getoond kan worden en vormen een verdere verfijning van het beheersingsniveau. Ten slotte wordt een aantal tekstkenmerken en/of strategieën beschreven. Voor een vaardigheid als gesprekken voeren zijn dit productieve en receptieve tekstkenmerken; voor deze vaardigheid wordt immers een beroep gedaan op zowel de spreek- als de luistervaardigheid van de geestelijke bedienaar. Voor receptieve vaardigheden als lezen en luisteren zijn, behalve de receptieve tekstkenmerken, ook de strategieën beschreven die kandidaten op dit niveau tot hun beschikking moeten hebben om lees- of luisterteksten te begrijpen. Voor de vaardigheid schrijven zijn productieve tekstkenmerken opgenomen. In het inburgeringexamen staat het taalniveau van de ‘basisgebruiker’ centraal. Zoals eerder al vermeld is, is de norm van het inburgeringexamen voor geestelijke bedienaren op niveau A2 vastgesteld. Dit geldt voor alle taalvaardigheden: spreken, luisteren, gespreksvaardigheden, lezen en schrijven. Hieronder volgen de beschrijvingen van de vaardigheden die in de talige onderdelen van de Inburgeringstoetsen aan de orde komen: lezen, gesprekken voeren en schrijven. Na elke beschrijving vindt u een voorbeeld van een prestatie op dat niveau. Hiermee krijgt u een nog duidelijker beeld van wat een geestelijke bedienaar moet kunnen en hoe zo’n prestatie er uitziet. 
### *Gesprekken Voeren A2* 

Kan communiceren over eenvoudige en alledaagse taken die een eenvoudige en directe uitwisseling van informatie over vertrouwde onderwerpen en activiteiten betreffen. Kan zeer korte sociale gesprekken aan, hoewel hij/zij gewoonlijk niet voldoende begrijpt om het gesprek zelfstandig gaande te houden.  

| Subvaardigheden en descriptoren  | Tekstkenmerken receptief  | Tekstkenmerken productief  |
|:---|:---|:---|
|  *Informele gesprekken*   Kan sociale contacten tot stand brengen: groeten en afscheid nemen, zichzelf of anderen voorstellen, bedanken, op uitnodigingen, suggesties en verontschuldigingen reageren indien direct tot hem/haar gericht en langzaam en duidelijk gesproken, en ze zelf doen. Is echter niet in staat zonder medewerking van de gesprekspartner het gesprek op gang te houden. Kan op eenvoudige wijze voorkeur en mening uitdrukken over vertrouwde alledaagse onderwerpen.   *Bijeenkomsten en vergaderingen*   Kan zeggen wat hij/zij denkt in een formele vergadering als hij/zij rechtstreeks wordt aangesproken, op voorwaarde dat hij/zij, indien nodig, om herhaling kan vragen.   *Zaken regelen*   Kan aangeven dat hij/zij de gesprekspartner volgt en kan, als de gesprekspartner zich daarvoor inspant, begrijpen wat er gedaan moet worden.  Kan informatie vragen over reizen en kan gebruik maken van het openbaar vervoer.  Kan informatie vragen over zaken en kan eenvoudige transacties doen in winkels, postkantoren en banken.  Kan informatie geven en ontvangen over hoeveelheden, nummers, prijzen, et cetera.   *Informatie uitwisselen*   Kan eenvoudige aanwijzingen en instructies geven en opvolgen.  Kan communiceren binnen eenvoudige en dagelijkse taken waarin gevraagd wordt om een eenvoudige en directe uitwisseling van informatie.  |  *Onderwerp*   De onderwerpen zijn alledaags en vertrouwd.   *Woordgebruik en zinsbouw*   Woordgebruik is eenvoudig. Zinnen zijn kort.   *Tempo en articulatie*   Er wordt langzaam gesproken en duidelijk gearticuleerd.   *Hulp*   De gesprekspartner past zijn taalgebruik aan de taalgebruiker aan door langzaam en duidelijk te spreken, te controleren of hij/zij begrepen wordt en waar nodig te herformuleren of te herhalen. De gesprekspartner biedt hulp bij het formuleren en het verhelderen van wat de taalgebruiker wil zeggen.  Vragen en uitingen zijn direct aan de taalgebruiker gericht.  |  *Onderwerp*   De onderwerpen zijn alledaags en vertrouwd.   *Woordenschat en woordgebruik*   Standaardpatronen met uit het hoofd geleerde uitdrukkingen en kleine groepen van woorden waarmee beperkte informatie wordt overgebracht met betrekking tot eenvoudige alledaagse situaties.   *Grammaticale correctheid*   Correct gebruik maken van eenvoudige constructies, bevat echter ook systematisch elementaire fouten.   *Interactie*   Antwoorden op vragen en reacties op eenvoudige uitspraken. Indicaties van begrip maar weinig initiatief om de conversatie gaande te houden.   *Vloeiendheid*   Zeer korte uitingen, met veel voorkomende pauzes, valse starts en het herformuleren van uitingen.   *Coherentie*   Groepen woorden zijn verbonden met eenvoudige voegwoorden, zoals: ‘en’, ‘maar’ en ‘omdat’.   *Uitspraak*   De uitspraak is duidelijk genoeg om verstaanbaar te zijn, ondanks een hoorbaar accent. Gesprekspartners vragen af en toe om herhaling.  |

### *Lezen A2* 

Kan korte, eenvoudige teksten lezen. Kan specifieke voorspelbare informatie vinden in eenvoudige, alledaagse teksten zoals advertentie, menu’s en dienstregelingen. Kan korte, eenvoudige, persoonlijke brieven begrijpen.  

| Subvaardigheden en descriptoren  | Tekstkenmerken receptief  | Strategieën  |
|:---|:---|:---|
|  *Correspondentie lezen*   Kan korte, eenvoudige brieven, faxen en e-mails over vertrouwde onderwerpen begrijpen.   *Oriënterend lezen*   Kan specifieke, voorspelbare informatie vinden in eenvoudig alledaags materiaal zoals advertenties, prospectussen, menu's, referentielijsten en roosters.  Kan specifieke informatie in lijsten vinden en de benodigde informatie daaruit halen (bijvoorbeeld het gebruik van de Gouden Gids om bepaalde diensten of goederen te vinden).  Kan alledaagse borden en mededelingen begrijpen: in openbare ruimtes zoals op straat, in restaurants, treinstations, en werkplaatsen, die bijvoorbeeld instructies of waarschuwingen voor gevaar betreffen.  |  *Onderwerp*   Alledaags, bekend en concreet.   *Woordgebruik en zinsbouw*   Hoogfrequente woorden en woorden bekend uit de eigen taal of behorend tot internationaal vocabulaire. Teksten zijn eenvoudig en helder van structuur.   *Tekstindeling*   De indeling geeft visuele ondersteuning bij het begrijpen van de tekst.   *Tekstlengte*   Korte teksten.  |  *Signalen herkennen en interpreteren*   Kan op basis van een idee over de betekenis van het geheel van korte teksten over alledaagse en concrete onderwerpen, de waarschijnlijke betekenis van onbekende woorden uit de context afleiden.  |
|  *Lezen om informatie op te doen*   Kan specifieke informatie vinden in eenvoudig geschreven materiaal dat hij/zij tegenkomt zoals brieven, brochures of korte krantenartikelen die gebeurtenissen beschrijven.   *Instructies lezen*   Kan eenvoudige instructies bij apparatuur begrijpen die men in het dagelijks leven tegenkomt, zoals in een telefooncel.  | --- | --- |

### *Schrijven A2* 

Kan korte, eenvoudige notities en boodschappen opschrijven. Kan een zeer eenvoudige, persoonlijke brief schrijven, bijvoorbeeld om iemand voor iets te bedanken.  

| Subvaardigheden en descriptoren  | Tekstkenmerken productief  |
|:---|:---|
|  *Correspondentie*   Kan heel eenvoudige persoonlijke brieven schrijven om dankbaarheid of verontschuldigingen overbrengen.   *Aantekeningen, berichten, formulieren*   Kan een korte, eenvoudige boodschap noteren als om herhaling of herformulering gevraagd kan worden.  Kan korte, eenvoudige aantekeningen of boodschappen gerelateerd aan zaken van onmiddellijke noodzaak schrijven.   *Verslagen en rapporten*   (geen descriptor op dit niveau)   *Vrij schrijven*   Kan een aantal eenvoudige frases en zinnen over familie, leefomstandigheden, educatieve achtergrond, huidige of meest recente baan schrijven.  |  *Onderwerp*   De onderwerpen zijn alledaags en vertrouwd.   *Woordenschat en woordgebruik*   Standaardpatronen met uit het hoofd geleerde uitdrukkingen en kleine groepen van woorden waarmee beperkte informatie wordt overgebracht.   *Grammaticale correctheid*   Eenvoudige constructies, echter systematisch met elementaire fouten.   *Spelling en interpunctie*   Korte zinnen over alledaagse onderwerpen - bijvoorbeeld een routebeschrijving- zijn correct overgeschreven.  Spelling van korte woorden die binnen het mondelinge vocabulaire van de schrijver vallen is fonetisch redelijk correct (volgt echter niet noodzakelijk de standaard spellingsconventies).   *Coherentie*   Groepen woorden zijn verbonden met behulp van eenvoudige voegwoorden, zoals: ‘en’, ‘maar’ en ‘omdat’.  |

### 2  

####Opbouw van de assessments

### 2.1  

####Doel van de assessments

De assessments zijn een onderdeel van het inburgeringexamen waaraan geestelijke bedienaren moeten deelnemen. Ze worden ingezet ter afsluiting van het inburgeringstraject voor de geestelijke bedienaren. De assessments testen mondelinge en schriftelijke taalvaardigheid in een functionele context die voor het werk van de geestelijke bedienaar van belang is. Enkele voorbeelden van situaties die hier kunnen voorkomen zijn: omgaan met PR, publiciteit en pers en gebedsdiensten, rites en feesten. De assessments beoordelen de taalvaardigheid van de geestelijke bedienaar binnen het domeinen Sociaal Maatschappelijke en Pastorale Dienstverlening (SMPD). Net als voor de andere domeinen zijn er voor het domein SMPD cruciale praktijksituaties (CP’s) beschreven. Per cruciale praktijksituatie is een assessment uitgewerkt. In Bijlage 1 vindt u een beschrijving van de cruciale praktijksituaties voor het domein SMPD. De CP’s zijn tot stand gekomen in nauw overleg met belanghebbenden: werkgevers, vertegenwoordigers van maatschappelijke organisaties en belangenorganisaties.  

### 2.2  

####Inzetten assessment

Elke geestelijke bedienaar moet twee assessments afleggen. U selecteert voor elke geestelijke bedienaar willekeurig twee assessments. U registreert op het registratieblad selectie assessments (Bijlage 2) welke assessments u bij welke geestelijke bedienaar heeft afgenomen.  

### 2.3  

####Het vernietigen en bewaren van het toetsmateriaal

Om te voorkomen dat assessments gaan zwerven, moet na afloop van het assessment het materiaal worden vernietigd. Dit geldt echter niet voor ingevulde beoordelingsmodellen, de schrijfproducten (beide in het toetsboekje voor de kandidaat) en de opnames van de spreekproducten. Deze moeten minimaal drie en een half jaar (op een afgesloten plaats) bewaard blijven.  

### 2.4  

####Opbouw van de assessments

Elk assessment bestaat uit een opgaveboekje voor de geestelijke bedienaar (het toetsboekje voor de kandidaat) en een instructie voor de toetsleider en de assessor. In het toetsboekje voor de kandidaat staat aan het begin uitgelegd wat de geestelijke bedienaar moet doen in het assessment. Daarna volgen de verschillende taken die de geestelijke bedienaar tijdens het assessment moet uitvoeren. Per taak staan de situatie en de concrete taken die de geestelijke bedienaar moet uitvoeren binnen deze situatie beschreven. De instructie voor de toetsleider en de assessor bestaat uit de volgende onderdelen: 

* een algemene instructie;  

* een beschrijving van het benodigde materiaal;  

* een beschrijving van de inrichting van het lokaal;  

* een beschrijving van de rol van de toetsleider;  

* een beschrijving van het verloop van het assessment;  

* één of meerdere gespreksleidraden;  

* een beschrijving van hoe het assessment beoordeeld moet worden met de daarbij horende beoordelingsmodellen.    

### 3  

####De rol van toetsleider en assessor

Bij de afname van de assessments spelen de toetsleider en de assessor een belangrijke rol. De toetsleider neemt het assessment af en voert dus tijdens het assessment de gesprekken met de geestelijke bedienaar. Ook geeft de toetsleider voorafgaand aan het assessment de instructie aan de geestelijke bedienaar De assessor beoordeelt tijdens en na de afname de productie van de kandidaat. Indien nodig kan de assessor ingrijpen tijdens de afname. Er is gekozen voor deze verdeling, omdat zo het onderscheid tussen begeleiden en uitvoeren aan de ene kant en beoordelen aan de andere kant zo zuiver mogelijk is gehouden. Het is van belang dat de toetsleider en de assessor ruim voor de afname van elk assessment de instructie voor de toetsleider en de assessor doornemen, zodat zij weten wat er van hen wordt verwacht. De toetsleider en assessor moeten bij elk assessment een aantal belangrijke stappen doorlopen. Hieronder staan de verschillende stappen beschreven. 

### 3.1  

####Algemene instructie

Aan het begin van elk assessment staat een algemene instructie voor de toetsleider en de assessor beschreven. Het is belangrijk dat de toetsleider en de assessor deze instructie van te voren goed doorlezen. Deze instructie is voor alle assessments hetzelfde. In de algemene instructie wordt gevraagd om de handleiding en het toetsboekje voor de kandidaat goed door te lezen. Op deze manier krijgen de toetsleider en de assessor een goed beeld van wat er van hen en van de geestelijke bedienaar bij elk assessment verwacht wordt.  

### 3.2  

####Het benodigde materiaal

De assessments zijn gebaseerd op praktijksituaties. Dit betekent dat er een zo reëel mogelijke situatie moet worden nagebootst. Daarvoor is materiaal nodig. Na de algemene instructie staat in de instructie voor de toetsleider en de assessor het materiaal opgesomd dat nodig is voor de toetsafname. Het is belangrijk dat dit materiaal ruim voor de afname geïnventariseerd en verzameld wordt. Op die manier kan voorkomen worden dat tijdens de afname materiaal ontbreekt en er daardoor een rommelige situatie ontstaat, waardoor de geestelijke bedienaar wordt afgeleid.  

### 3.3  

####De inrichting van het lokaal

Het gaat om praktijksituaties. Daarbij is het belangrijk dat deze situaties zo goed mogelijk worden nagebootst, zodat de geestelijke bedienaar het gevoel heeft dat hij ook echt in een bepaalde situatie zit. Bij ‘Inrichting van het lokaal’ leest u hoe het lokaal ingericht moet worden om de situatie zo goed mogelijk na te bootsen. Dit kan binnen één assessment per taak verschillen. Het is belangrijk dat het lokaal voorafgaand aan de toetsafname meteen goed wordt ingericht voor alle taken, zodat de toetsleider niet tijdens de afname met tafels en stoelen moet schuiven. Dit zou onrust veroorzaken tijdens de afname en de geestelijke bedienaar kunnen afleiden. Probeer een zo functioneel mogelijke omgeving te creëren. Als het assessment zich bijvoorbeeld in een buurthuis afspeelt, zorg dan dat het lokaal (voor zover dat mogelijk is) er ook echt als een buurthuis uitziet. <sup> 1  Overal waar naar de geestelijke bedienaar met ‘hij’ wordt verwezen, kan ook ‘zij’ worden gelezen.  </sup>  

### 3.4  

####Doornemen assessment met de geestelijke bedienaar

De toetsleider geeft de instructie. Dit wil zeggen dat hij samen met de geestelijke bedienaar het assessment doorneemt. De toetsleider geeft de instructie voor alle geestelijke bedienaren op dezelfde manier. Eerst geeft de toetsleider de algemene instructie, waarin hij uitlegt dat de geestelijke bedienaar een aantal assessments gaat maken. Daarna geeft de toetsleider de geestelijke bedienaar even de tijd om zelf rustig het toetsboekje en de verschillende taken van het assessment te bekijken. Wanneer de geestelijke bedienaar aangeeft ermee klaar te zijn, geeft de toetsleider de instructie voor de eerste taak. De toetsleider leest de instructie voor. Hij controleert of de geestelijke bedienaar alles begrepen heeft. Indien nodig legt de toetsleider moeilijke woorden uit. Hij moet hierbij rekening houden met zijn taalgebruik (zie 3.6 Taalgebruik). Daarna laat de toetsleider de geestelijke bedienaar zelf uitleggen wat hij moet doen. Op deze manier kan worden gecontroleerd of de geestelijke bedienaar alles begrepen heeft. Als blijkt dat de geestelijke bedienaar de taak toch niet helemaal begrepen heeft, mag de toetsleider de opdracht nog één keer herhalen. De herhaling bestaat dan uit een kernachtige samenvatting van de belangrijkste informatie voor de uitvoering van de taak. Als de geestelijke bedienaar klaar is met de eerste taak, geeft de toetsleider op dezelfde manier instructie voor de tweede taak, et cetera. Het is belangrijk dat de toetsomstandigheden zoveel mogelijk vastliggen. Op die manier wordt voorkomen dat een toets voor de ene geestelijke bedienaar makkelijker zou worden dan voor de andere geestelijke bedienaar. Daarom is het belangrijk dat de toetsleider zich zoveel mogelijk houdt aan de voorgedrukte instructie en niet te veel uitweidt. De toetsleider maakt aan de geestelijke bedienaar duidelijk dat hij tijdens de hele afname het toetsboekje voor de kandidaat bij zich mag houden.  

### 3.5  

####Het verloop van de toets

In de instructie voor de toetsleider en de assessor leest u hoe het assessment verloopt. Hier staat per taak beschreven wat de toetsleider en de assessor moeten doen en wat de geestelijke bedienaar moet doen. Er staat beschreven waar de geestelijke bedienaar moet plaatsnemen en welk materiaal de toetsleider of assessor aan de geestelijke bedienaar moet geven. U leest hier ook hoe lang elke (schriftelijke) taak maximaal mag duren.  

### 3.6  

####Taalgebruik

De kandidaten die deelnemen aan de assessments zijn geestelijke bedienaren waarvan verwacht wordt dat ze de mondelinge vaardigheden beheersen op niveau A2. Het is belangrijk dat de assessor en toetsleider hier rekening mee houden tijdens de instructie en tijdens de afname. Om hen daarbij te helpen zijn er ‘Richtlijnen voor het taalgebruik van de toetsleider en de assessor’ opgesteld. De toetsleider en assessor moeten zich aan deze richtlijnen houden. Daarnaast is er bij elke taak waarin gespreksvaardigheid getoetst wordt een gespreksleidraad opgenomen die de toetsleider moet gebruiken.  

### 3.7  

####Richtlijnen voor het taalgebruik van toetsleider en assessor

Het is belangrijk dat de toetsleider en de assessor hun taalgebruik aanpassen aan het taalniveau van de geestelijke bedienaar. Hieronder leest u waar de assessor en de toetsleider op moet letten tijdens de instructie en de afname.  

| Richtlijnen voor het taalgebruik van de toetsleider en de assessor (A2)  |
|:---|
|  *Woordgebruik en zinsbouw*   |
| Uw woordgebruik is eenvoudig en uw zinnen zijn kort.  |
| --- |
|  *Tempo en articulatie*   |
| U spreekt langzaam en articuleert duidelijk.  |
| --- |
|  *Hulp*   |
| U past uw taalgebruik aan de cursist aan door langzaam en duidelijk te spreken.  |
| Als de geestelijke bedienaar u niet begrijpt, mag u uzelf *maximaal één keer herhalen of herformuleren*. Het is echter niet de bedoeling dat u gaat voorzeggen of dat u handelingen gaat voordoen. Net als de gewone vragen, mag een herformulering *geen gesloten vraag* zijn. U biedt hulp bij het verhelderen van wat de taalgebruiker wil zeggen. Pas hierbij echter op dat u het gesprek niet bijstuurt door de geestelijke bedienaar woorden in de mond te leggen of suggesties te doen.  |
| Vragen en uitingen zijn direct aan de geestelijke bedienaar gericht.  |

### 4  

####De rol van de toetsleider tijdens de uitvoering

Bij sommige taken moet de toetsleider zich inleven in een rol. Soms is hij een lid van de geloofsgemeenschap van de geestelijke bedienaar, soms een interviewer, et cetera. Bij dit onderdeel leest de toetsleider voorafgaand aan het assessment per taak voor, welke rol hij moet spelen. Het is belangrijk dat de toetsleider zich zo goed mogelijk inleeft in deze rol, zodat de ‘situatie’ zo realistisch mogelijk is voor de geestelijke bedienaar. 

### 4.1  

####De gespreksleidraad

Het is de bedoeling dat de gesprekken tussen de geestelijke bedienaar en de toetsleider natuurlijk verlopen. Om de toetsleider te helpen bij het voeren van het gesprek en om alle kandidaten een eerlijke kans te geven, is er bij de taken waarin gespreks-vaardigheid wordt getoetst een gespreksleidraad opgenomen. De toetsleider hoeft zich niet letterlijk aan de gespreksleidraad te houden. Mocht de geestelijke bedienaar iets niet begrijpen, dan kan de toetsleider van de tekst afwijken, zolang deze zich houdt aan de ‘Richtlijnen voor het taalgebruik van de toetsleider en de assessor’. Af en toe mag hij een extra vraag stellen, als daardoor het gesprek weer beter gaat lopen. Het kan ook voorkomen dat de geestelijke bedienaar iets zegt dat niet verwacht of gepland was. Zolang het adequaat is in het kader van het gesprek, gaat de toetsleider gewoon in op het onderwerp dat de geestelijke bedienaar aanreikt en stuurt het gesprek dan weer terug naar de leidraad.  *Let op:*  Vermijd zo veel mogelijk *gesloten vragen.* Vragen als ‘Vindt u feestjes leuk?’ en ‘Kunt u morgen om drie uur komen?’ zijn gesloten vragen. Deze vragen lokken geen productie uit bij de geestelijke bedienaar. Het enige wat de geestelijke bedienaar hier moet doen is ‘ja’ of ‘nee’ antwoorden. De geestelijke bedienaar mag niet volstaan met ‘ja’ of ‘nee’ of met een (gedeeltelijke) herhaling van de vraag als antwoord. Daarom moet de toetsleider *open vragen* stellen, bijvoorbeeld: ‘Wat vindt u van feestjes?’ of ‘Hoe laat kunt u komen?’ Hoewel er af en toe van de gespreksleidraad afgeweken mag worden, is het belangrijk dat de toetsleider zich zoveel mogelijk aan de gespreksleidraad probeert te houden. Dit om te voorkomen dat er van de ene geestelijke bedienaar meer wordt gevraagd dan van de andere geestelijke bedienaar, waardoor het voor de ene geestelijke bedienaar misschien moeilijker wordt dan voor de andere.  

### 5  

####De rol van assessor

In dit hoofdstuk leest u over de rol van de assessor. Bij de afname van de assessments zijn minimaal drie mensen betrokken: de geestelijke bedienaar, de toetsleider en de assessor. De geestelijke bedienaar legt het assessment af, de toetsleider geeft de instructie en zorgt voor de uitvoering van het assessment. De assessor bewaakt tijdens de afname van het assessment de kwaliteit en het verloop en beoordeelt na afloop de resultaten. De assessor grijpt tijdens de afname in als dit nodig is en hij beoordeelt na de afname de productie van de geestelijke bedienaar. 

### 5.1  

####Wanneer grijpt de assessor in?

Tijdens de toetsafname kan het gebeuren dat de toetsleider bijvoorbeeld niet goed weet hoe hij verder moet, dat hij geen goed of te moeilijk taalgebruik hanteert, dat de geestelijke bedienaar vastloopt, et cetera. In deze gevallen is het de taak van de assessor om in te grijpen. De assessor geeft de toetsleider aanwijzingen om verder te gaan, hij beslist indien nodig of de geestelijke bedienaar bijvoorbeeld beter kan stoppen of juist niet en hij spreekt de toetsleider aan op zijn taalgebruik. Dit zijn maar een aantal voorbeelden van de rol van de assessor.  

### 5.2  

####Hoe beoordeelt de assessor?

De assessor beoordeelt samen met de toetsleider de productie van de geestelijke bedienaar. Maar de assessor is de hoofdbeoordelaar. Dit wil zeggen dat, in geval van twijfel of onenigheid, het oordeel van de assessor doorslaggevend is. De assessor mag om die reden dan ook niet de ‘eigen’ docent zijn van de kandidaat die het examen aflegt.  

### 6  

####De beoordeling

In dit hoofdstuk vindt u naast een korte uitleg over de keuze voor globale beoordeling een uitgebreide beschrijving bij het beoordelingsmodel zoals dat gebruikt wordt bij deze assessments. 

### 6.1  

####Globale beoordeling

Bij de assessments voor het inburgeringsexamen is gekozen voor een globale beoordeling van de spreek- en schrijfprestaties. Voor deze vorm van beoordelen (waarbij de beoordelaar een oordeel geeft over het spreek- of schrijfproduct als geheel en niet voor een analytische beoordeling, waarbij een beoordelaar een beoordeling geeft over alle afzonderlijke aspecten zoals bijvoorbeeld ‘grammatica’, ‘spelling’ en ‘coherentie’) is gekozen op grond van een aantal argumenten. Ten eerste geldt het argument van de *hanteerbaarheid.* In het tijdsbestek van de afname en de beoordeling van het assessment (bij voorkeur binnen een half uur) is dit natuurlijk van het grootste belang. Daarnaast is de ervaring dat een globale beoordeling zeker zo *betrouwbaar* is als een analytische beoordeling.  

### 6.2  

####Hoe worden de assessments beoordeeld?

Voor de verschillende onderdelen van het assessment zijn beoordelingmodellen of sleutels opgesteld. De leestaken bestaan uit teksten met multiple-choice vragen. Per taak is een sleutel opgenomen. Voor schrijven en gespreksvaardigheid zijn er per taak beoordelingsmodellen opgenomen. Voor zowel schrijven als gespreksvaardigheid moet de assessor rekening houden met de beschrijving van het ‘Taalgebruik van de kandidaat’, zoals opgenomen in de paragrafen 6.3 en 6.4.  

### 6.3  

####Beoordeling gesprekken voeren

Bij het beoordelen van de gesprekstaken zet u steeds dezelfde drie stappen. Allereerst moet u bepalen of de spreekuiting van de geestelijke bedienaar verstaanbaar was. Als dit namelijk niet het geval is, kunt u niet verder beoordelen en is de geestelijke bedienaar gezakt voor de taak. Nu zult u de geestelijke bedienaar waarschijnlijk in veel gevallen kunnen verstaan, aangezien u getrainde NT2-oren hebt ontwikkeld. Eigenlijk moet u altijd bedenken of een goedwillende Nederlander de geestelijke bedienaar ook zou kunnen verstaan. Als u dit aspect positief beoordeelt, gaat u verder naar de volgende stap. In de tweede stap beoordeelt u of de spreekuiting een adequate reactie op de gestelde vragen was. Hier moet u bepalen of de antwoorden van de geestelijke bedienaar verband hielden met de opdracht, of er op de goede manier naar informatie werd gevraagd en of inhoudelijk de juiste antwoorden werden gegeven. In de tweede stap beoordeelt u ook of de uitingen van de geestelijke bedienaren aan de opdracht voldoen. Als de geestelijke bedienaar in de opdracht bijvoorbeeld twee vragen moet stellen, beoordeelt u bij stap twee ook of de geestelijke bedienaar dit heeft gedaan. Als de kandidaat afwijkt van de taak wordt hem dat niet aangerekend mits hij een zinvol gesprek voert en daarbij adequaat reageert op de gesprekspartner. Als u ook dit aspect positief beoordeelt, kunt u verder naar de laatste stap. 
### *Wanneer is een uiting/de productie adequaat?* 

In de laatste stap beoordeelt u de vorm van de taaluiting door deze te meten aan de omschrijvingen zoals die worden gegeven voor Gesprekken voeren A2 in het Raamwerk NT2. In deze omschrijving kunt u terugvinden welke woordenschat de geestelijke bedienaar geacht wordt te hebben, in welke mate er grammaticale correctheid dient te zijn, hoe de interactie op dit niveau dient te verlopen en hoe de vloeiendheid, de coherentie en de uitspraak op dit niveau moeten zijn. Zoals al eerder in deze handleiding is opgemerkt, kunt u deze niveau-aanduidingen het beste in uw hoofd hebben tijdens de uitvoering van de taak. In het kader hieronder ziet u een uitwerking van de beoordelingsaspecten. De geestelijke bedienaar scoort een voldoende voor de gesprekstaak als alle drie de stappen met een ‘ja’ zijn afgesloten.  Beoordelingsmodel gesprekken 

| --- | --- | --- |
|:---|:---|:---|
| 1  | De kandidaat is verstaanbaar.  | Nee: onvoldoende  Ja: ga naar 2  |
| 2  | De uitingen van de kandidaat zijn een adequate reactie op gestelde vragen.  | Nee: onvoldoende  Ja: ga naar 3  |
| 3  | De uitingen van de kandidaat voldoen (minimaal) aan de beschrijving. Taalgebruik van de kandidaat: A2.  | Nee: onvoldoende  Ja: *voldoende*  |

| --- |
|:---|
|  *Taalgebruik van de kandidaat (Gesprekken voeren A2)*   |
| --- |
| Het taalgebruik van de cursist voldoet *minimaal* aan de volgende kenmerken. Een grotere woordenschat, betere beheersing van de grammatica, grotere vloeiendheid, et cetera. Kortom, een hoger taalniveau, wordt uiteraard ook gehonoreerd met een positieve beoordeling.  |
| --- |
| *Woordenschat en woordgebruik:* De uitingen bestaan uit standaardpatronen met uit het hoofd geleerde uitdrukkingen en kleine groepen van woorden waarmee beperkte informatie wordt overgebracht.  |
| --- |
| *Grammaticale correctheid:* De uitingen bestaan uit eenvoudige constructies van kleine groepen woorden. De constructies bevatten nog vaak systematisch elementaire fouten. Over het algemeen is er congruentie in getal tussen onderwerp en persoonsvorm. Meestal bevatten hoofdzinnen een onderwerp. Het weglaten van lidwoorden komt nog regelmatig voor.  |
| --- |
| *Interactie:* De kandidaat antwoordt op vragen en reageert op eenvoudige uitspraken. Toont indicaties van begrip maar weinig initiatief en vermogen om de conversatie te beginnen en gaande te houden. Heeft nauwelijks herformuleringen meer nodig om te begrijpen wat er gezegd is.  |
| --- |
| *Vloeiendheid:* De uitingen kunnen kort zijn, met veel voorkomende pauzes, valse starts en herformuleringen.  |
| --- |
| *Coherentie:* Verbindt groepen woorden adequaat met eenvoudige voegwoorden, zoals ‘en’, ‘maar’, ‘want’ en ‘omdat’.  |
| --- |
| *Uitspraak:* De uitspraak is duidelijk genoeg om verstaanbaar te zijn, ondanks een hoorbaar accent. Mensen die gewend zijn om te spreken met anderstaligen, hoeven slechts af en toe om herhaling te vragen om de kandidaat te begrijpen.  |

### 6.4  

####Beoordeling schrijven

Bij de beoordeling van de schrijftaken zet u vergelijkbare stappen als bij de beoordeling van de gesprekstaken. Allereerst constateert u of het schrijfproduct leesbaar is. Dit betekent dat het geschrevene in het Westers schrift is, dat u er Nederlandse woordvormen in ontdekt en dat u weet wat er staat. Bij positieve waardering vervolgt u met stap twee. In stap twee beoordeelt u of het schrijfproduct voldoet aan de taakspecifieke kenmerken. Deze kenmerken worden omschreven in de taak. Hier kan het gaan om een juiste notatie, het op de goede plek schrijven van bepaalde informatie, et cetera. Over het algemeen geldt dat de taak positief beoordeeld kan worden als de gevraagde boodschap overkomt en passend is in de gegeven context. Als een kandidaat een formulier moet invullen en daar niet zijn handtekening onder zet, dan beoordeelt u dit aspect als onvoldoende. Als u stap 2 met ‘ja’ beantwoordt, kunt u verder naar de laatste stap waarin u het schrijfproduct beoordeelt door het te meten aan de omschrijvingen zoals die worden gegeven voor Schrijven A2. In deze omschrijving kunt u terugvinden aan welke minimale kenmerken het schrijfproduct moet voldoen. De aspecten waarop wordt beoordeeld, zijn woordenschat en woordgebruik, grammaticale correctheid, spelling en interpunctie en coherentie. In het kader hieronder ziet u een uitwerking van de beoordelingsaspecten. De geestelijke bedienaar scoort een voldoende voor de schrijftaak als alle drie de stappen met een ‘ja’ zijn afgesloten.  Beoordelingsmodel schrijven 

| --- | --- | --- |
|:---|:---|:---|
| 1  | Het schrijfproduct is leesbaar.  | Nee: onvoldoende  Ja: ga naar 2  |
| 2  | Het schrijfproduct voldoet aan de opdracht; de boodschap komt over en is passend in de tekst.  | Nee: onvoldoende  Ja: ga naar 3  |
| 3  | Het schrijfproduct voldoet aan (minimaal) aan de beschrijving ‘taalgebruik van de kandidaat: schrijven A2’  | Nee: onvoldoende  Ja: *voldoende*  |

| --- |
|:---|
|  *Taalgebruik van de kandidaat (Schrijven A2)*   |
| --- |
| Het taalgebruik van de cursist voldoet minimaal aan de volgende kenmerken. Een grotere woordenschat, betere beheersing van de grammatica, grotere vloeiendheid, et cetera. Kortom, een hoger taalniveau, wordt uiteraard ook gehonoreerd met een positieve beoordeling.  |
| --- |
| *Woordenschat en woordgebruik:* De tekst bestaat uit standaardpatronen met uit het hoofd geleerde uitdrukkingen en kleine groepen van woorden waarmee beperkte informatie wordt overgebracht.  |
| --- |
| *Grammaticale correctheid:* De tekst bestaat uit eenvoudige constructies. De constructies bevatten nog vaak systematisch elementaire fouten.  |
| --- |
| *Spelling en interpunctie:* Korte zinnen over alledaagse onderwerpen – bijvoorbeeld een routebeschrijving – zijn correct overgeschreven. Spelling van korte woorden die binnen het mondelinge vocabulaire van de schrijver vallen is fonetisch redelijk correct (volgt echter niet noodzakelijk de standaard spellingsconventies).  |
| --- |
| *Coherentie:* De kandidaat verbindt groepen woorden adequaat met eenvoudige voegwoorden, zoals ‘en’, ‘maar’, ‘want’ en ‘omdat’.  |

### 6.5  

####Beoordeling formulieren

Bij een aantal schrijftaken moet de geestelijke bedienaar een formulier invullen. Een formulier moet adequaat worden ingevuld, dat wil zeggen de boodschap moet overkomen. In geval van twijfel kan de beoordelaar een praktijkvoorbeeld als uitgangspunt nemen. De persoon van de instantie die de informatie zou moeten verwerken moet uit de voeten kunnen met de ingevulde gegevens, zonder nieuwe gegevens te hoeven opvragen aan de invuller. 
### *Wanneer is een geestelijke bedienaar geslaagd?* 

Zodra alle onderdelen van het assessment zijn beoordeeld, wordt het beoordelingsmodel in het toetsboekje van de kandidaat ingevuld. Een geestelijke bedienaar heeft het assessment gehaald als hij voor alle onderdelen op alle beoordeelpunten ‘voldoende’ heeft gescoord. Om te slagen voor het onderdeel assessments SMPD van het inburgeringsexamen moet de geestelijke bedienaar op alle twee de assessments een voldoende halen. 
### *Voortijdig stoppen met de toetsafname* 

Wanneer stopt u met de afname van een assessment? In principe gaat u door met het afnemen van het assessment, ook als het assessment niet helemaal lekker loopt. Pas als de geestelijke bedienaar zelf aangeeft dat hij wil stoppen of als de geestelijke bedienaar over de maximale tijd heengaat, stopt u. Moet u altijd alle twee de assessments afnemen? De geestelijke bedienaar moet twee assessments maken. Op alle twee de assessments moet de geestelijke bedienaar voldoende halen om te kunnen slagen. Als blijkt dat de geestelijke bedienaar een assessment niet gehaald heeft, dan kunt u toch verder blijven toetsen. De geestelijke bedienaar kan voor het andere assessment namelijk wel slagen. De assessments die een geestelijke bedienaar heeft behaald blijven staan. Als de geestelijke bedienaar dus zakt voor één assessment en voor het andere assessment slaagt hoeft de geestelijke bedienaar in een herkansing nog maar één assessment te halen. Als uit de toetsafname van het eerste assessment blijkt dat het taalvaardigheidsniveau van de kandidaat zo laag is dat niet verwacht wordt dat de kandidaat voor het volgende assessment slaagt, mag u het examen afbreken.  

### 7  

####Bijlagen

### 7.1  

####Bijlage 1: Overzicht Cruciale Praktijksituaties SMPD

| Sociaal Sociaal Maatschappelijke en Pastorale Dienstverlening  |
|:---|
| CP1  | Pastoraal werk  |
| CP2  | Bijeenkomsten  |
| CP3  | Gebedsdiensten, rites en feesten  |
| CP4  | Overleg  |
| CP5  | Administratie en beheer  |
| CP6  | PR, publiciteit, pers  |

### 7.2  

####Bijlage 2: Registratieblad selectie assessments

| Naam geestelijke bedienaar  | Afgenomen assessments  | Datum  | Resultaat  | Assessor  |
|:---|:---|:---|:---|:---|
| --- | --- | --- | --- | --- |
| --- | --- | --- | --- | --- |
| --- | --- | --- | --- | --- |
| --- | --- | --- | --- | --- |
| --- | --- | --- | --- | --- |
| --- | --- | --- | --- | --- |
| --- | --- | --- | --- | --- |
| --- | --- | --- | --- | --- |
| --- | --- | --- | --- | --- |
| --- | --- | --- | --- | --- |
| --- | --- | --- | --- | --- |
| --- | --- | --- | --- | --- |
| --- | --- | --- | --- | --- |
| --- | --- | --- | --- | --- |
| --- | --- | --- | --- | --- |
| --- | --- | --- | --- | --- |
| --- | --- | --- | --- | --- |

### Bijlage  17  

####bij artikel 3.8, vijfde lid , van de Regeling inburgering.

![248450](http://wetten.overheid.nl/Illustration/248450)

