<meta http-equiv='Content-Type' content='text/html; charset=utf-8' />

##Regeling van de Staatssecretaris van Volkshuisvesting, Ruimtelijke Ordening en Milieubeheer van 14 december 2004, nr. KVI2004128141, houdende bepalingen met betrekking tot het bepalen en registreren van broeikasgasemissies ten behoeve van de implementatie van richtlijn nr. 2003/87/EG van het Europees Parlement en de Raad van de Europese Unie van 13 oktober 2003 tot vaststelling van een regeling voor de handel in broeikasgasemissierechten binnen de Gemeenschap en tot wijziging van Richtlijn 96/61/EG van de Raad (PbEU L 275) (Regeling monitoring handel in emissierechten)

De Staatssecretaris van Volkshuisvesting, Ruimtelijke Ordening en Milieubeheer,  
Gelet op Richtlijn nr. 2003/87/EG van het Europees Parlement en de Raad van de Europese Unie van 13 oktober 2003 tot vaststelling van een regeling voor de handel in broeikasgasemissierechten binnen de Gemeenschap en tot wijziging van Richtlijn 96/61/EG van de Raad (PbEU L 275) en [artikel 16.6, derde lid, van de Wet milieubeheer](../../../../../../../wet/wet/milieubeheer/BWBR0003245/README.md) en de artikelen 5, eerste, tweede, derde en vijfde lid, 7, 8, 9, eerste en tweede, 11, tweede lid, en 12, vierde lid, van het Besluit handel in emissierechten;
Besluit:     
### Hoofdstuk  1  

####Algemeen

### Artikel  1  

####Begripsbepalingen

In deze regeling wordt verstaan onder: besluit: [Besluit handel in emissierechten](../../../../../../../AMvB/besluit/handel/in/emissierechten/BWBR0017779/README.md); non-conformiteit: elke handeling of nalatigheid, bedoeld of onbedoeld, in de inrichting die in strijd is met de voorschriften van het monitoringsplan; onjuiste opgave: omissie, verkeerde voorstelling of fout in het emissieverslag, met uitzondering van de toelaatbare onzekerheid; standaardomstandigheden: omstandigheden met een temperatuur van 273,15 K en een druk van 101,325 Pa ter bepaling van een kubieke meter normaal (Nm <sup>3</sup>), waarbij het vochtgehalte 0% is.  

### Hoofdstuk  2  

####Broeikasgasemissies

### Afdeling  2.1  

####Inrichtingen

### §  2.1.1  

####Begripsbepalingen

### Artikel  1a  

####Toepassingsbereik

Deze afdeling heeft het toepassingsbereik van [afdeling 16.2.1 van de wet](../../../../../../../wet/wet/milieubeheer/BWBR0003245/README.md).  

### Artikel  2  

####Begripsbepalingen

1.  Voor de toepassing van deze afdeling wordt verstaan onder: 

- activiteitsgegevens: gegevens over het gebruik en verbruik van de bronstromen;  

- biobrandstof: biomassa bij de verbranding ten behoeve van energieopwekking;  

- biomassa: 

1°. niet-gefossiliseerd en biologisch afbreekbaar organisch materiaal dat afkomstig is van planten, dieren en micro-organismen;  

2°. niet-gefossiliseerd en biologisch afbreekbaar organisch materiaal van producten, bijproducten, reststoffen en afvalstoffen afkomstig van landbouw, bosbouw en verwante bedrijfstakken;  

3°. niet-gefossiliseerde en biologisch afbreekbare organische fracties van industriële en huishoudelijke afvalstoffen, of gassen en vloeistoffen die zijn gewonnen bij de ontbinding van niet-gefossiliseerd en biologisch afbreekbaar organisch materiaal,   waarbij onder biomassa in ieder geval de materialen in de bij deze regeling behorende bijlage VII worden verstaan, met uitzondering van turf en fossiele fracties;  

- biomassafractie: massapercentage brandbaar biomassakoolstof in de totale massa koolstof in een monster;  

- bron: binnen een inrichting afzonderlijk aanwijsbaar emissiepunt van waaruit CO <sub>2</sub> -emissies plaatsvinden;  

- bronstroom: specifiek brandstoftype, specifieke grondstof of specifiek product waarvan het verbruik of de productie aanleiding geeft tot CO <sub>2</sub> -emissies uit een of meer bronnen, waarbij een onderscheid gemaakt kan worden tussen: 

1°. de minimis-bronstromen;  

2°. kleine bronstromen;  

3°. grote bronstromen;    

- commercieel verhandelbare brandstoffen: brandstoffen met een gespecificeerde samenstelling die regelmatig en vrij worden verhandeld, voor zover de partij in kwestie tussen economisch autonome entiteiten werd verhandeld, met inbegrip van alle commercieel verhandelbare standaardbrandstoffen, aardgas, lichte en zware stookolie, steenkool en petroleumcokes;  

- commercieel verhandelbare materialen: materialen met een vaste samenstelling die regelmatig en vrij worden verhandeld, voor zover de partij in kwestie tussen economische autonome entiteiten werd verhandeld;  

- commercieel verhandelbare standaardbrandstoffen: internationaal gestandaardiseerde commercieel verhandelbare brandstoffen, waarvoor het 95%-betrouwbaarheidsinterval van de gespecificeerde calorische waarde ten hoogste 1% bedraagt;  

- conservatief: gebaseerd op een nader in het monitoringsplan omschreven reeks aannames die garanderen dat de CO <sub>2</sub> -emissies niet worden onderschat;  

- continue meetmethode: reeks handelingen die ten doel heeft de waarde van een grootheid te bepalen door middel van periodieke metingen die meerdere keren per uur plaatsvinden, waarbij hetzij in situ metingen in de schoorsteen, hetzij een extractieprocedure met een nabij de schoorsteen aangebracht meetinstrument worden gebruikt, met uitzondering van methoden die gebaseerd zijn op metingen aan monsters die individueel aan de schoorsteen worden onttrokken;  

- CO <sub>2</sub> -eenheid: vaste eenheid binnen de inrichting die een procesemissie of een verbrandingsemisie in de lucht veroorzaakt met inbegrip van de bij die eenheid behorende voorzieningen voor de reiniging van rookgas; de minimis-bronstromen: door degene die de inrichting drijft, geselecteerde kleine bronstromen die: 

1°. gezamenlijk een kiloton of minder fossiel CO <sub>2</sub> per kalenderjaar uitstoten, of  

2°. minder dan 2% vertegenwoordigen van de totale jaarlijkse emissies van fossiel CO <sub>2</sub> van de CO <sub>2</sub> -installatie vóór aftrek van het overgedragen CO <sub>2</sub> tot een totaal maximum van 20 kiloton fossiel CO <sub>2</sub> per kalenderjaar,   waarbij het criterium dat de hoogste absolute emissiewaarde oplevert, bepalend is;  

- eindmaterialen: producten en bijproducten van een CO <sub>2</sub> -installatie waarbij in die producten en bijproducten CO <sub>2</sub> wordt gebonden;  

- emissiefactor: factor die is gebaseerd op het koolstofgehalte, uitgedrukt als tCO <sub>2</sub> /TJ, of overeenkomstig bijlage III.2 onder paragraaf 2.1, onder 1, uitgedrukt als tCO <sub>2</sub> /t of tCO <sub>2</sub> / Nm <sup>3</sup> voor verbrandingsemissies en uitgedrukt als tCO <sub>2</sub> /t of tCO <sub>2</sub> / Nm <sup>3</sup> voor procesemissies;  

- energiebalansmethode: methode ter schatting van de hoeveelheid energie die in een CO <sub>2</sub> -eenheid met verbrandingsemissies als brandstof wordt gebruikt, waarbij deze hoeveelheid wordt berekend als de som van de nuttige warmte en alle relevante energieverliezen door straling en overdracht en via de rookgassen;  

- inherent CO <sub>2</sub>: CO <sub>2</sub> dat deel uitmaakt van een brandstof;  

- kalibratie: reeks handelingen waarbij onder gespecificeerde voorwaarden het verband wordt vastgesteld tussen de waarden die worden aangegeven door een meetinstrument of een meetsysteem of de waarden belichaamd in een materiële maatstaf of een referentiemateriaal, en de overeenkomstige waarden, welke een grootheid aanneemt in een referentiestandaard en het meetinstrument of het meetsysteem alsmede de correcties voor dit verband;  

- kleine bronstromen: door degene die de inrichting drijft, geselecteerde bronstromen die gezamenlijk 5 kiloton of minder fossiel CO <sub>2</sub> per kalenderjaar uitstoten of die minder dan 10% van de totale jaarlijkse emissies van fossiel CO <sub>2</sub> van de CO <sub>2</sub> -installatie vóór aftrek van het overgedragen CO <sub>2</sub> vertegenwoordigen tot een totaal maximum van 100 kiloton fossiel CO <sub>2</sub> per kalenderjaar, waarbij het criterium dat de hoogste absolute emissiewaarde oplevert, bepalend is;  

- monitoringsmethodiek: het geheel van de methoden dat door degene die een inrichting drijft, wordt gebruikt om per bron of bronstroom de jaarvracht van de CO <sub>2</sub> van een CO <sub>2</sub> -installatie te bepalen;  

- niveau: indeling van een specifieke methodiek in een hiërarchisch opgezette reeks van nauwkeurigheden waarmee activiteitsgegevens, emissiefactoren en oxidatie- of conversiefactoren worden vastgesteld;  

- onzekerheid: e en op basis van systematische en toevalsfactoren berekend betrouwbaarheidsinterval dat aangeeft binnen welke grenzen ten opzichte van het meetresultaat of het gemiddelde van meerdere meetresultaten de werkelijke waarde van de gemeten grootheid ligt;  

- oxidatie- of conversiefactor: fractie van de theoretische CO <sub>2</sub> die daadwerkelijk wordt geëmitteerd;  

- partij: hoeveelheid brandstof of materiaal die hetzij in één keer, hetzij continu gedurende een bepaald tijdsverloop wordt verbruikt en gebruikt.  

- procesemissie: emissie van CO <sub>2</sub>, niet zijnde een verbrandingsemissie, die optreedt ten gevolge van bedoelde of onbedoelde reacties tussen stoffen, of de transformatie daarvan, waaronder de chemische of elektrolytische reductie van metaalertsen, de thermische ontbinding van stoffen en de vorming van stoffen bedoeld om te worden gebruikt als product of als grondstof;  

- variabelen: de hoeveelheid van de bronstroom, de calorische onderwaarde, de emissiefactor, het koolstofgehalte, de biomassafractie, de samenstellingsgegevens, de oxidatiefactor en de conversiefactor;  

- verbrandingsemissie: emissie van CO <sub>2</sub> die plaatsvindt bij de exotherme reactie van een brandstof met zuurstof;  

- zuiver: kwalificatie die aangeeft dat bij toepassing op stoffen het materiaal of de brandstof voor ten minste 97% op massabasis bestaat uit de genoemde stof of het genoemde element, overeenstemmend met de handelsindeling ‘purum’ en bij toepassing op biomassa de totale massa koolstof in het materiaal of de brandstof voor ten minste 97% bestaat uit biomassakoolstof.     
2.  Voorzover dat niet reeds in het eerste lid is aangegeven, hebben de in het eerste lid gehanteerde begrippen betrekking op CO <sub>2</sub> en de emissies van CO <sub>2</sub>.   

### §  2.1.2  

####Aanvraag vergunning en inhoud monitoringsplan

### Artikel  3  

####Aanvraag vergunning, wijziging, aanvulling of intrekking

1.  De aanvraag om een vergunning krachtens [artikel 16.5, eerste lid, van de wet](../../../../../../../wet/wet/milieubeheer/BWBR0003245/README.md) of de aanvraag tot wijziging, aanvulling of intrekking van een vergunning, bedoeld in [artikel 16.20a van de wet](../../../../../../../wet/wet/milieubeheer/BWBR0003245/README.md), wordt gedaan door of namens degene die de inrichting drijft, waarop de aanvraag betrekking heeft.   
2.  De aanvraag wordt schriftelijk bij het bestuur van de emissieautoriteit ingediend.   
3.  Als onderdeel van de aanvraag, bedoeld in het tweede lid, met uitzondering van de aanvraag om intrekking van de vergunning of de aanvraag tot wijziging van een aan de vergunning verbonden voorschrift, wordt een monitoringsplan ingediend, dat voldoet aan de eisen, gesteld in de artikelen 3a en 4.   

### Artikel  3a  

####Inhoud monitoringsplan algemeen

1.  Indien de aanvraag om een vergunning betrekking heeft op het in werking hebben van een inrichting als bedoeld in [artikel 16.5, eerste lid, onder a, van de wet](../../../../../../../wet/wet/milieubeheer/BWBR0003245/README.md), vermeldt de aanvrager in het monitoringsplan voor de inrichting waarop de aanvraag betrekking heeft, in elk geval de volgende gegevens: 

a. de beoogde houder van de vergunning;  

b. de naam, het adres en de ligging van de inrichting;  

c. de naam van de contactpersoon van het bestuursorgaan dat bevoegd is een omgevingsvergunning voor de inrichting te verlenen;  

d. de indeling, de activiteiten en de processen in de inrichting, voor zover die redelijkerwijs van belang kunnen zijn voor de CO <sub>2</sub> -emissies in de lucht die daardoor kunnen worden veroorzaakt;  

e. de wijze waarop in het emissieverslag verslag wordt gedaan van de CO <sub>2</sub> -jaarvracht en de gegevens betreffende het brandstofverbruik, het grondstofverbruik en de productie en de wijze waarop deze gegevens worden verkregen;  

f. een overzicht van de beschikbaarheid en de vakbekwaamheid van de personen die met de uitvoering van het monitoringsplan en de controle op de naleving daarvan worden belast en de wijze waarop taken, bevoegdheden en verantwoordelijkheden zijn verdeeld tussen deze personen;  

g. de wijze waarop de werkzaamheden, bedoeld in artikel 17, door een meetinstantie worden verricht, en indien artikel 17, derde lid, van toepassing is: een lijst en beschrijving van de niet-geaccrediteerde meetinstanties, waarbij in de beschrijving wordt aangegeven dat de meetinstanties werken conform de eisen van de geaccrediteerde meetinstanties;  

h. een beschrijving van de operationele procedures binnen de inrichting, die betrekking hebben op: 

1°. de wijze waarop bedrijfsinterne validatie van de meetinstrumenten plaatsvindt, overeenkomstig paragaaf 2.1.5;  

2°. de wijze waarop wordt gewaarborgd dat de uitvoering van het monitoringsplan op een zorgvuldige wijze plaatsvindt, overeenkomstig paragraaf 2.1.6;    

i. een beschrijving van de procedure waarin aan de hand van een schematische weergave alle operationele activiteiten zijn opgenomen waaronder het meten, bewerken en opslaan van gegevens, het opstellen van het emissieverslag, de verificatie daarvan en het verzenden van het emissieverslag aan het bestuur van de emissieautoriteit;  

j. de werkomschrijvingen van de activiteiten, bedoeld onder j, die in het kader van de uitvoering van het monitoringsplan plaatsvinden;  

k. een aanduiding of een melding is gedaan overeenkomstig artikel 8, tweede lid;  

l. de datum waarop het monitoringsplan is opgesteld en het versienummer daarvan.     
2.  In het monitoringsplan vermeldt de aanvrager tevens een beschrijving alsmede een schematische weergave van: 

a. de CO <sub>2</sub> -installatie die zich in de inrichting bevindt, en de afbakening daarvan binnen de inrichting;  

b. de naam, de identificatie en het identificatienummer van de bronstromen binnen de inrichting;  

c. de naam, de identificatie en het identificatienummer van de CO <sub>2</sub> -eenheden die zich binnen de inrichting bevinden;  

d. de herkomst van de bronstromen;  

e. de verdeling van de bronstromen over de CO <sub>2</sub> -eenheden binnen de inrichting;  

f. indien een continue meetmethode als bedoeld in artikel 6, tweede lid, wordt toegepast: de naam en het identificatienummer van de bronnen die zich binnen de inrichting bevinden;  

g. de aansluiting van de bronnen die zich binnen de inrichting bevinden op de CO <sub>2</sub> -eenheden;  

h. de locatie, de naam, de identificatie en het identificatienummer van de meetinstrumenten die relevant zijn voor de bepaling van CO <sub>2</sub> -emissies;  

i. het afzonderlijke en het totale thermisch vermogen van alle CO <sub>2</sub> -eenheden met verbrandingsemissies binnen de inrichting;  

j. de afzonderlijke en de totale productiecapaciteit van alle CO <sub>2</sub> -eenheden met procesemissies binnen de inrichting.     
3.  Indien in het monitoringsplan ter onderbouwing van de gevraagde gegevens, bedoeld in het eerste en tweede lid en in artikel 3, verwijzingen zijn opgenomen, zijn deze verwijzingen traceerbaar en verifieerbaar.   
4.  Indien de houder van een vergunning krachtens [artikel 16.49, eerste lid, onder a, van de wet](../../../../../../../wet/wet/milieubeheer/BWBR0003245/README.md) een uitbreiding van de vergunning krachtens [artikel 16.5, eerste lid, onder a](../../../../../../../wet/wet/milieubeheer/BWBR0003245/README.md), in verbinding met [artikel 16.5, tweede lid, van de wet](../../../../../../../wet/wet/milieubeheer/BWBR0003245/README.md) aanvraagt, bevat het monitoringsplan tevens de gegevens, bedoeld in de artikelen 36 en 37.   
5.  In gevallen waarin de aanvraag betrekking heeft op een verandering als bedoeld in [artikel 16.5, eerste lid, onder b of c, van de wet](../../../../../../../wet/wet/milieubeheer/BWBR0003245/README.md), zijn het eerste tot en met derde lid van overeenkomstige toepassing en vermeldt de aanvrager in het monitoringsplan voor de inrichting waarop de aanvraag betrekking heeft, tevens: 

a. het vergunningnummer van de op grond van [artikel 16.5, eerste lid, onder a, van de wet](../../../../../../../wet/wet/milieubeheer/BWBR0003245/README.md) verleende vergunning krachtens welke de inrichting in werking is;  

b. de beoogde verandering;  

c. het tijdstip waarop beoogd wordt de voorgenomen verandering te verwezenlijken.     
6.  Indien degene die een inrichting drijft, op het moment van de indiening van het monitoringsplan nog niet volledig aan de meetvoorschriften, bedoeld in paragraaf 2.1.3, of de voorschriften inzake de kwaliteitsborging van de metingen, bedoeld in paragraaf 2.1.5, kan voldoen omdat dit technisch niet haalbaar is of tot onredelijke kosten leidt, worden de technische niet-haalbaarheid van bedoelde voorschriften of de onredelijke kosten ten genoegen van het bestuur van de emissieautoriteit aangetoond in het monitoringsplan. 

a. de reden waarom degene die een inrichting drijft, niet volledig aan bedoelde meetvoorschriften onderscheidenlijk de voorschriften inzake de kwaliteitsborging van de metingen kan voldoen, alsmede de onderbouwing daarvan;  

b. het tijdstip en de wijze waarop degene die een inrichting drijft, wel volledig aan bedoelde meetvoorschriften onderscheidenlijk de voorschriften inzake de kwaliteitsborging van de metingen, zal voldoen;  

c. de wijze waarop de jaarvracht van CO <sub>2</sub> wordt bepaald in de periode waarin nog niet volledig aan bedoelde meetvoorschriften onderscheidenlijk de voorschriften inzake de kwaliteitsborging van de metingen wordt voldaan.     

### Artikel  4  

####Invulling monitoringsplan voor de CO <sub>2</sub> -installatie

Onverminderd artikel 3a wordt in het monitoringsplan tevens afzonderlijk voor de CO <sub>2</sub> -installatie die zich in de inrichting bevindt, vermeld: 

a. de te monitoren bronstromen of CO <sub>2</sub> -eenheden binnen de CO <sub>2</sub> -installatie alsmede de naam, de identificatie en het identificatienummer;  

b. indien een continue meetmethode als bedoeld in artikel 6, tweede lid, wordt toegepast: de naam en het identificatienummer van de bronnen die zich binnen de CO <sub>2</sub> -installatie bevinden;  

c. het thermisch vermogen van CO <sub>2</sub> -eenheden met verbrandingsemissies binnen de CO <sub>2</sub> -installatie;  

d. de productiecapaciteit van CO <sub>2</sub> -eenheden met procesemissies binnen de CO <sub>2</sub> -installatie;  

e. de klassenbepaling van de CO <sub>2</sub> -installatie, bedoeld in de bij deze regeling behorende bijlage IV;  

f. indien artikel 4a, derde lid, of artikel 9a, tweede lid, van toepassing is: de geschatte omvang van de CO <sub>2</sub> -emissies per bronstroom en de geschatte omvang van de CO <sub>2</sub> -emissies van de CO <sub>2</sub> -installatie, uitgedrukt in absolute waarden en percentages van de totale emissies;  

g. de wijze waarop met behulp van berekening of meting de totale CO <sub>2</sub> -jaarvracht wordt bepaald, alsmede de gehanteerde formules;  

h. de methode waarmee per bronstroom de CO <sub>2</sub> -emissies worden berekend met inbegrip van de gehanteerde formule en de onderbouwing van de formule;  

i. de methode waarmee per bron de CO <sub>2</sub> -emissies worden gemeten alsmede een onderbouwing van deze methode;  

j. de wijze waarop de onder g, h en i bedoelde gegevens worden verkregen, geregistreerd en bewaard;  

k. bij berekening van de CO <sub>2</sub> -emissies: een overzicht van de vereiste, toegepaste en behaalde niveaus, alsmede een onderbouwing van de toegepaste niveaus;  

l. een beschrijving van de invoergegevens die voor de berekeningsformules of de correlatiemodellen ter bepaling van de CO <sub>2</sub> -jaarvracht worden gebruikt;  

m. een beschrijving van de meetsystemen en een specificatie met inbegrip van de typen, het meetprincipe, het meetbereik en de specifieke locatie van de meetinstrumenten, die voor elke te monitoren bronstroom worden gebruikt;  

n. indien een continue meetmethode als bedoeld in artikel 6, tweede lid, wordt toegepast: een overzicht van de vereiste, toegepaste en behaalde niveaus alsmede een onderbouwing van de toegepaste niveaus;  

o. een beschrijving van de systemen en elementen voor continue meting, ten minste bestaande uit de meetpunten, de meetfrequentie, de gebruikte apparatuur, de kalibratieprocedures, de procedures voor gegevensverzameling en opslag van deze gegevens, de procedure voor de bepaling van ontbrekende gegevens, alsmede de methode die wordt gevolgd om de resultaten van de continue metingen te controleren;  

p. de methode om voor de bemonstering van elke bronstroom de calorische onderwaarde, het koolstofgehalte, de emissiefactoren, de oxidatie- en conversiefactor en het biomassagehalte te bepalen;  

q. de analysemethoden of informatiebronnen om voor elke bronstroom de calorische onderwaarde, het koolstofgehalte, de emissiefactoren, de oxidatie- en conversiefactor of de biomassafractie te bepalen;  

r. de gegevens waaruit blijkt dat de toepasselijke onzekerheidsniveaus voor de variabelen voor elke bronstroom worden nageleefd;  

s. indien de methode, bedoeld in artikel 12b wordt toegepast: de methode en de onzekerheidsanalyse;  

t. indien van toepassing: koppelingen met activiteiten die plaatsvinden in het kader van het communautair milieubeheer- en milieuauditsysteem (EMAS), dan wel een ander intern milieuzorgsysteem;  

u. indien toepassing wordt gegeven aan artikel 13, eerste lid: de onderbouwing van de monitoringsmethodiek van de CO <sub>2</sub> die wordt overgedragen.    

### Artikel  4a  

####Uitzondering eisen monitoringsplan voor CO <sub>2</sub> -installaties met een lage CO <sub>2</sub> -emissie

1.  Voor inrichtingen waarbinnen zich een CO <sub>2</sub> -installatie bevindt met een uitstoot per kalenderjaar van minder dan 25.000 ton fossiel CO <sub>2</sub>, inclusief de overgedragen CO <sub>2</sub>, gelden de volgende bepalingen: 

a. de artikelen 3a, eerste lid, onder g en k, en 4, onder p tot en met t, zijn niet van toepassing;  

b. artikel 3a, onder i, onder 1°, is niet van toepassing, op voorwaarde dat degene die de inrichting drijft, de kalibratiefrequentie en de verwijzing naar kalibratierapporten opneemt in het monitoringsplan;  

c. degene die de inrichting drijft, mag in afwijking van de artikelen 7 en 15a voor de bepaling van het verbruik van de bronstromen gebruik maken van de geregistreerde facturen overeenkomstig artikel 27 en geschatte voorraadwijzigingen, op voorwaarde dat de facturen beschikbaar zijn;  

d. degene die de inrichting drijft, mag zich in afwijking van artikel 15a voor de bepaling van de onzekerheid van de activiteitsgegevens baseren op de informatie die door de leverancier van de betrokken meetapparatuur is verstrekt, ongeacht de specifieke gebruiksomstandigheden.     
2.  Het eerste lid is van toepassing indien degene die de inrichting drijft, ten genoegen van het bestuur van de emissieautoriteit kan aantonen dat de jaarvracht gedurende de voorgaande planperiode minder dan 25.000 ton fossiel CO <sub>2</sub> bedroeg , inclusief de overgedragen CO <sub>2</sub>.   
3.  Het eerste lid is tevens van toepassing indien degene die de inrichting drijft, in gevallen waarin de gegevens over de voorgaande planperiode, bedoeld in het tweede lid: 

a. niet representatief zijn voor de CO <sub>2</sub> -jaarvracht in de lopende planperiode of  

b. niet beschikbaar zijn,   ten genoegen van het bestuur van de emissieautoriteit aan de hand van een conservatief onderbouwde schatting van de emissies aantoont dat de jaarvracht van de CO <sub>2</sub> -installatie gedurende de eerstvolgende vijf jaren gemiddeld minder dan 25.000 ton fossiel CO <sub>2</sub> per kalenderjaar bedraagt.   

### Artikel  5  

####Model monitoringsplan

1.  Het monitoringsplan wordt opgesteld met gebruikmaking van het model, opgenomen in de bij deze regeling behorende bijlage I.   
2.  Van dit model mag uitsluitend worden afgeweken indien de reden daarvoor ten genoegen van het bestuur van de emissieautoriteit wordt gemotiveerd.   

### Artikel  5a  

####Verzoek tot intrekking vergunning

Indien [titel 16.2 van de wet](../../../../../../../wet/wet/milieubeheer/BWBR0003245/README.md), nadat een vergunning als bedoeld in [artikel 16.5, eerste lid, van de wet](../../../../../../../wet/wet/milieubeheer/BWBR0003245/README.md) is verleend, door een omstandigheid niet meer van toepassing zal zijn op de inrichting, wordt binnen zes weken nadat de houder van de vergunning van deze omstandigheid kennis heeft genomen of hiervan in redelijkheid kennis heeft kunnen nemen, een verzoek tot intrekking of wijziging van de vergunning ingediend bij het bestuur van de emissieautoriteit.  

### §  2.1.3  

####Monitoringsmethodiek CO <sub>2</sub>

### Artikel  6  

####Bepalen van de CO <sub>2</sub> -emissies

1.  Degene die een inrichting drijft, bepaalt de CO <sub>2</sub> -jaarvracht van de CO <sub>2</sub> -installatie per bronstroom met gebruikmaking van de rekenmethode die voor deze CO <sub>2</sub> -installatie ingevolge de bij deze regeling behorende bijlage II van toepassing is.   
2.  In afwijking van het eerste lid mag de CO <sub>2</sub> -jaarvracht van de CO <sub>2</sub> -installatie per bron worden bepaald door hantering van een continue meetmethode waarbij de CO <sub>2</sub> -emissies van die bron worden vastgesteld door continue meting van de concentratie van de CO <sub>2</sub> -emissies in het rookgas en het rookgasdebiet overeenkomstig de bij deze regeling behorende bijlage XII, indien ten genoegen van het bestuur van de emissieautoriteit is aangetoond dat: 

a. met deze methode een grotere nauwkeurigheid wordt verkregen dan met de rekenmethode, bedoeld in het eerste lid, en onredelijke kosten kunnen worden vermeden;  

b. voor de vergelijking tussen deze methode en de rekenmethode, bedoeld in het eerste lid, is uitgegaan van dezelfde combinatie van bronnen en bronstromen van CO <sub>2</sub> -emissies.     

### Artikel  6a  

####Continue meetmethode

1.  Indien een continue meetmethode, bedoeld in artikel 6, tweede lid, wordt gehanteerd, past degene die de inrichting drijft, het hoogste niveau als bedoeld in de bij deze regeling behorende bijlage XII, hoofdstuk XII.1, toe op elke bron waarvan de CO <sub>2</sub> -emissie met behulp van continue meting wordt bepaald.   
2.  Indien ten genoegen van het bestuur van de emissieautoriteit is aangetoond dat het hoogste niveau, bedoeld in het eerste lid, technisch niet haalbaar is of leidt tot onredelijke kosten, mag voor de betrokken bron het eerstvolgende lagere niveau worden aangehouden.   
3.  In afwijking van het eerste lid wordt voor de tweede planperiode, welke loopt van 1 januari 2008 tot en met 31 december 2012, ten minste niveau 2 van de bij deze regeling behorende bijlage XII, hoofdstuk XII.1 toegepast, tenzij dit technisch niet haalbaar is.   

### Artikel  7  

####Bepaling activiteitgegevens

1.  De activiteitsgegevens worden op jaarbasis verstrekt.   
2.  Indien de hoeveelheid van de bronstroom voor de berekening van de CO <sub>2</sub> -emissies niet rechtstreeks kan worden bepaald door middel van een rekenmethode als bedoeld in artikel 6, eerste lid, bepaalt degene die een inrichting drijft, de activiteitgegevens via een voorraadbalans overeenkomstig de bij deze regeling behorende bijlage III, hoofdstuk III.1.   
3.  In gevallen waarin ten genoegen van het bestuur van de emissieautoriteit de bepaling van de jaarlijkse hoeveelheid van de bronstroom als bedoeld in het tweede lid voor een kalenderjaar technisch niet haalbaar is of tot onredelijke kosten zou leiden, mag degene die de inrichting drijft, de eerstvolgende werkdag die redelijkerwijs geëist kan worden, als grensdatum tussen twee opeenvolgende kalenderjaren hanteren, waarbij een onderschatting van de CO <sub>2</sub> -jaarvracht wordt voorkomen. Een dergelijke afwijking, die kan gelden voor een of meer bronstromen, wordt: 

a. duidelijk geregistreerd,  

b. verdisconteerd in een waarde die representatief is voor het kalenderjaar en  

c. op consistente wijze in aanmerking genomen bij de bepaling van de jaarlijkse hoeveelheid van de bronstroom met betrekking tot het daaropvolgende kalenderjaar.     

### Artikel  8  

####Bepaling emissiefactoren

1.  Degene die een inrichting drijft, bepaalt de emissiefactor door middel van een rekenmethode die op grond van artikel 6, eerste lid, van toepassing is op die CO <sub>2</sub> -installatie overeenkomstig de bij deze regeling behorende bijlagen III, hoofdstuk III.2, V, hoofdstuk V.1 en V.3, en VI.   
2.  In afwijking van het eerste lid, houdt degene die de inrichting drijft, in het geval van verbranding van aardgas in de inrichting, voor de bepaling van de CO <sub>2</sub> -emissiefactor van CO <sub>2</sub> -installaties van de klassen B en C, voor de tweede planperiode welke loopt van 1 januari 2008 tot en met 31 december 2012, de door de minister aan het begin van elk kalenderjaar in de Staatscourant te publiceren waarde aan, indien degene die de inrichting drijft, zulks aan de minister heeft gemeld.   
3.  In afwijking van het eerste lid is in geval van verbranding van aardgas als bedoeld in het tweede lid paragraaf 1.2.2.1, onder de punten a2 en b, van de bij deze regeling behorende bijlage II niet van toepassing.   
4.  In geval van verbranding van aardgas als bedoeld in het tweede lid wordt, indien de massabalansmethode, bedoeld in de paragrafen 1.2.2.2, 3.2.2.1, 4.2.2.1 en 5.2.2.1, van de bij deze regeling behorende bijlage II wordt toegepast, de waarde van aardgas gehanteerd die is vermeld in de bij deze regeling behorende bijlage VI.   
5.  De melding, bedoeld in het tweede lid, wordt gedaan uiterlijk op 15 oktober 2007 of, indien het gaat om een inrichting waarvoor het bepaalde in [artikel 16.5, eerste lid, van de wet](../../../../../../../wet/wet/milieubeheer/BWBR0003245/README.md) is gaan gelden na 15 oktober 2007, bij de aanvraag om een vergunning krachtens [artikel 16.5, eerste lid, van de wet](../../../../../../../wet/wet/milieubeheer/BWBR0003245/README.md).   
6.  Degene die een inrichting drijft, registreert alle informatie betreffende de toegepaste emissiefactoren, met inbegrip van de informatiebronnen over en de analyseresultaten van brandstoffen, uitgangsmaterialen en eindmaterialen, overeenkomstig de bij deze regeling behorende bijlage II.   

### Artikel  9  

####Bepaling oxidatie- of conversiefactoren

1.  Degene die een inrichting drijft, bepaalt de oxidatiefactor door middel van een rekenmethode, die op grond van artikel 6, eerste lid, van toepassing is op die CO <sub>2</sub> -installatie overeenkomstig de bij deze regeling behorende bijlagen III, hoofdstuk III.3 en V, hoofdstuk V.2.   
2.  Degene die een inrichting drijft, bepaalt de conversiefactor door middel van een rekenmethode die op grond van artikel 6, eerste lid, van toepassing is op die CO <sub>2</sub> -installatie overeenkomstig de bij deze regeling behorende bijlage III, hoofdstuk III.3.   
3.  Degene die een inrichting drijft, registreert alle relevante informatie betreffende de toegepaste oxidatie- of conversiefactoren, met inbegrip van de informatiebronnen over en de analyseresultaten van brandstoffen, uitgangsmaterialen en eindmaterialen, overeenkomstig de bij deze regeling behorende bijlage II.   

### Artikel  9a  

####Klassenindeling

1.  Voor het bepalen van de klasse van de CO <sub>2</sub> -installatie, bedoeld in de bij deze regeling behorende bijlage IV, wordt voor de aftrek van de overgedragen CO <sub>2</sub> de gemiddelde hoeveelheid fossiele CO <sub>2</sub> -emissies gehanteerd die de inrichting gedurende de voorgaande planperiode jaarlijks heeft veroorzaakt en daarover gerapporteerd in het emissieverslag.   
2.  Indien de gedurende de voorgaande planperiode veroorzaakte fossiele CO <sub>2</sub> -emissies niet bekend zijn of de gerapporteerde CO <sub>2</sub> -jaarvracht in het emissieverslag onjuist blijkt te zijn, maakt degene die de inrichting drijft, voor het bepalen van de klasse van de CO <sub>2</sub> -installatie, bedoeld in de bij deze regeling behorende bijlage IV, ten genoegen van het bestuur van de emissieautoriteit een conservatief onderbouwde schatting van de jaarlijkse hoeveelheid CO <sub>2</sub> -emissies voor aftrek van de overgedragen hoeveelheid CO <sub>2</sub>.   

### Artikel  10  

####Te hanteren niveaus

1.  Het hoogste op grond van deze regeling geldende niveau wordt toegepast voor alle variabelen die worden gebruikt om per bronstroom binnen de CO <sub>2</sub> -installatie van de klassen B of C, bedoeld in de bij deze regeling behorende bijlage IV, de jaarvracht van CO <sub>2</sub> te bepalen, overeenkomstig artikel 6, eerste lid, en daarover te rapporteren.   
2.  In afwijking van het eerste lid mag voor de variabelen binnen een monitoringsmethodiek het eerstvolgende lagere niveau worden toegepast indien ten genoegen van het bestuur van de emissieautoriteit in het monitoringsplan is aangetoond dat de methode van het hoogste niveau voor de betrokken activiteitsgegevens, emissiefactoren en oxidatie- of conversiefactoren technisch niet haalbaar is of zou leiden tot onredelijke kosten.   
3.  In afwijking van het eerste lid geldt de eis voor het toepassen van het hoogste niveau niet voor oxidatiefactoren.   
4.  Onverminderd het eerste en tweede lid geldt voor alle grote bronstromen dat degene die een inrichting drijft, ten minste de in de bij deze regeling behorende bijlage IV opgenomen niveaus aanhoudt om de CO <sub>2</sub> -jaarvracht vast te stellen, tenzij ten genoegen van het bestuur van de emissieautoriteit in het monitoringsplan is aangetoond dat dit technisch niet haalbaar is.   

### Artikel  11  

####Lagere niveaus voor kleinere bronnen

1.  In afwijking van artikel 10, eerste en tweede lid, mogen voor kleine bronstromen lagere niveaus worden toegepast voor de variabelen die worden gebruikt om CO <sub>2</sub> -emissies uit bronstromen te berekenen.   
2.  In afwijking van artikel 10, eerste en tweede lid, mag degene die een inrichting drijft, voor de minimis-bronstromen voor de monitoring gebruik maken van een eigen, niet onder een niveau vallende schattingsmethode, indien ten genoegen van het bestuur van de emissieautoriteit in het monitoringsplan een beschrijving is opgenomen van deze methode.   

### Artikel  11a  

####Lagere niveaus zuivere biobrandstoffen en materialen

In afwijking van artikel 10, eerste en tweede lid, mogen voor de hoeveelheid en de calorische onderwaarde van zuivere biobrandstoffen en materialen schattingsmethoden worden toegepast waarvoor geen nauwkeurigheidsniveau is bepaald, tenzij de geschatte CO <sub>2</sub> -emissies worden gebruikt voor het in mindering brengen van de CO <sub>2</sub> -emissies die door middel van continue meting als bedoeld in artikel 6, tweede lid, zijn bepaald. Gemengde brandstoffen en materialen die biomassa bevatten, worden gekarakteriseerd overeenkomstig de bij deze regeling behorende bijlage V, hoofdstuk V.4, tenzij de bronstroom als de minimis wordt geselecteerd.  

### Artikel  12  

####Tijdelijke niet haalbaarheid van het niveau

1.  Indien een aan de de variabelen gekoppeld niveau dat in het monitoringsplan is vermeld, tijdelijk om technische redenen niet haalbaar is, mag degene die een inrichting drijft, het hoogst haalbare lagere niveau toepassen totdat de omstandigheden voor de toepassing van het oorspronkelijke niveau zijn hersteld.   
2.  Degene die een inrichting drijft, neemt alle noodzakelijke maatregelen teneinde te verzekeren dat de afwijking zo spoedig mogelijk wordt beëindigd.   

### Artikel  12a  

####Lagere niveaus voor CO <sub>2</sub> -installaties met een lage CO <sub>2</sub> -emissie

In afwijking van artikel 10, eerste en tweede lid, mag degene die een inrichting drijft die aan artikel 4a, eerste lid, voldoet, voor bronstromen lagere niveaus toepassen voor de variabelen die worden gebruikt om CO <sub>2</sub> -emissies uit bronstromen te berekenen.  

### Artikel  12b  

####Afwijkende monitoringsmethodiek

1.  In afwijking van artikel 10, eerste en tweede lid, kan degene die een inrichting drijft, wanneer het technisch niet haalbaar is of tot onredelijke kosten zou leiden om ten minste niveau 1 als bedoeld in de bij deze regeling behorende bijlage IV voor een of meer bronstromen aan te houden, tijdelijk een afwijkende monitoringsmethodiek hanteren op voorwaarde dat: 

a. deze monitoringsmethodiek voor de gehele CO <sub>2</sub> -installatie geldt,  

b. deze monitoringsmethodiek niet wordt toegepast in geval van een continue meetmethode als bedoeld in artikel 6, tweede lid, en  

c. ten genoegen van het bestuur van de emissieautoriteit is aangetoond dat met deze methodiek wordt voldaan aan de bij deze regeling behorende bijlage IVA vermelde drempelwaarden voor de totale onzekerheid met betrekking tot de jaarlijkse CO <sub>2</sub> -emissies van de CO <sub>2</sub> -installatie.     
2.  Ter uitvoering van de voorwaarde, bedoeld in het eerste lid, onder c, kwalificeert degene die de inrichting drijft, ten minste de onzekerheden ten aanzien van alle variabelen die bij het berekenen van de CO <sub>2</sub> -jaarvracht worden gebruikt, waarbij rekening wordt gehouden met ISO 5186: 2005 en de gegevens uit het voorgaande kalenderjaar worden gebruikt.   
3.  Degene die de inrichting drijft, toont jaarlijks aan het bestuur van de emissieautoriteit in het emissieverslag de noodzaak aan van het hanteren van een afwijkende monitoringsmethodiek als bedoeld in het eerste lid. Tevens worden de gegevens, bedoeld in het tweede lid, jaarlijks in het monitoringsplan geactualiseerd.   

### Artikel  13  

####Overgedragen CO <sub>2</sub>

1.  De CO <sub>2</sub> die wordt overgebracht naar een CO <sub>2</sub> -installatie als bestanddeel van een gemengde brandstof, wordt voor die CO <sub>2</sub> -installatie meegeteld in de emissiefactor voor die brandstof.   
2.  In gevallen waarin een deel van het overgedragen CO <sub>2</sub> afkomstig is van biomassa, of wanneer binnen een inrichting activiteiten worden verricht die een emissie van CO <sub>2</sub> in de lucht veroorzaken, behorende tot een categorie die niet is aangewezen in de bij het besluit behorende bijlage I, brengt degene die een inrichting drijft, ten genoegen van het bestuur van de emissieautoriteit slechts het gedeelte van de massa overgedragen CO <sub>2</sub> in mindering dat afkomstig is van fossiele brandstoffen en materialen die voor onder de bij het besluit behorende bijlage I vallende activiteiten zijn gebruikt.   

### Artikel  14  

####Biomassa

Het deel van de berekende of gemeten CO <sub>2</sub> -emissies, afkomstig van biomassa, wordt in mindering gebracht op de totale CO <sub>2</sub> -emissies van de CO <sub>2</sub> -installatie door middel van de ingevolge artikel 6, eerste lid, toegepaste rekenmethode.  

### Artikel  15  

####Normen voor de meting van CO <sub>2</sub> -emissies

1.  Metingen van de CO <sub>2</sub> -emissies worden uitgevoerd overeenkomstig onderstaande normen: 

a. NEN-ISO 12039 ‘Emissies van stationaire bronnen – Bepaling van koolmonoxide, kooldioxide en zuurstof – Prestatie-eigenschappen en kalibratie van automatische meetsystemen’, uitgave 1999;  

b. ISO 10780 ‘Stationary source emissions – Measurement of velocity and volume flowrate of gas streams in ducts’, uitgave 1994;  

c. NEN-EN 14790 ‘Emissies van stationaire bronnen – Bepaling van de waterdamp in leidingen’, uitgave 2005;  

d. (ontwerp-)NEN-EN-ISO 21258 ‘Emissies van stationaire bronnen – Bepaling van de massaconcentratie van distikstof(mon)oxide – Referentiemethode: Niet-dispersieve infrarood methode’, uitgave 2008.     
2.  Met de normen, bedoeld in het eerste lid, worden gelijkgesteld normen die worden vastgesteld of aangewezen in een andere lidstaat van de Europese Unie dan wel een staat, niet zijnde een lidstaat van de Europese Unie, die partij is bij een daartoe strekkend of mede daartoe strekkend verdrag dat Nederland bindt, en die een beschermingsniveau bieden dat ten minste gelijkwaardig is aan het niveau dat met de nationale eisen wordt nagestreefd.   

### Artikel  15a  

####Beoordeling van de onzekerheid van de meetinstrumenten

1.  Degene die een inrichting drijft, bepaalt de jaarlijkse onzekerheid van het meetinstrument waarmee de hoeveelheid bronstroom wordt gemeten overeenkomstig de norm EN ISO 5168:2005 en de ‘Guide to the Expression of Uncertainty in Measurement’, ISO/TAG 4.   
2.  Bij het bepalen van de onzekerheid van het meetinstrument wordt rekening gehouden met de voor dat instrument specifieke onzekerheid en de manier waarop het meetinstrument in de praktijk functioneert en wordt gebruikt.   
3.  In afwijking van het eerste lid mag degene die een inrichting drijft, de voor het meetinstrument specifieke onzekerheid als bedoeld in de bij deze regeling behorende bijlage XIV hanteren op voorwaarde dat het meetinstrument voldoet aan de eisen die zijn neergelegd in de bij deze regeling behorende bijlage XIV.   
4.  Indien het meetinstrument niet aan de eisen als bedoeld in het derde lid voldoet, telt degene die een inrichting drijft, een conservatieve en onderbouwde schatting van het effect dat het niet voldoen aan deze eisen heeft op de onzekerheid van het meetinstrument, op bij de onzekerheid als bedoeld in het derde lid.   
5.  Indien het meetinstrument niet in de bij deze regeling behorende bijlage XIV wordt genoemd als bedoeld in het derde lid, baseert degene die een inrichting drijft, de jaarlijkse onzekerheid van het meetinstrument en de voor dat instrument specifieke voorwaarden op de gegevens van de leverancier van het meetinstrument.   
6.  De additionele onzekerheid die samenhangt met de manier waarop het meetinstrument in de praktijk functioneert of wordt gebruikt, wordt ten genoegen van het bestuur van de emissieautoriteit bepaald door middel van een conservatieve en onderbouwde schatting.   
7.  In afwijking van het zesde lid mag degene die een inrichting drijft, een onzekerheid van 0% hanteren voor de additionele onzekerheid die samenhangt met de manier waarop het meetinstrument in de praktijk functioneert of wordt gebruikt indien: 

a. het meetinstrument is ingebouwd volgens de voorschriften van de meetfabrikant of, indien deze voorschriften niet beschikbaar zijn, volgens de algemene voorschriften die gelden voor het meetprincipe,  

b. het gas, de vloeistof of de vaste stof die door het meetinstrument wordt gemeten, een medium is waarvoor het meetinstrument is ontworpen volgens de voorschriften van de meetfabrikant of indien deze voorschriften niet beschikbaar zijn, volgens de algemene voorschriften die gelden voor het meetprincipe en  

c. de onzekerheid niet nadelig is beïnvloed door andere factoren.     
8.  In afwijking van het zesde lid mag degene die een inrichting drijft die aan artikel 4a, voldoet, een onzekerheid van 0% hanteren voor de additionele onzekerheid die samenhangt met de manier waarop het meetinstrument in de praktijk functioneert of wordt gebruikt.   
9.  Bij de bepaling van de onzekerheid voor gasmeters corrigeert degene die een inrichting drijft, de hoeveelheid gas overeenkomstig bijlage XIII.1.   
10.  Bij de bepaling van de onzekerheid voor gasmeters telt degene die een inrichting drijft, de onzekerheden van de drukmeting en de temperatuurmeting als onafhankelijke parameters op bij de onzekerheid van de gasmeter als bedoeld in bijlage XIII.1 indien er sprake is van drukcorrectie en een temperatuurcorrectie aan de hand van drukmetingen en temperatuurmetingen bij de betreffende gasmeter.   
11.  De onzekerheid van het meetinstrument wordt bepaald door de onzekerheid als bedoeld in het derde en zesde lid en, indien van toepassing, het tiende lid op te tellen overeenkomstig de bij deze regeling behorende bijlage XIII, hoofdstuk XIII.2.   

### Artikel  15b  

####Beoordeling van de onzekerheid van het meetsysteem

1.  Degene die een inrichting drijft, bepaalt de onzekerheid van het meetsysteem waarmee de hoeveelheid bronstroom wordt gemeten, door de onzekerheden van de meetinstrumenten te combineren overeenkomstig de norm ISO 5168:2005 en de ‘Guide to the Expression of Uncertainty in Measurement’, ISO/TAG 4.   
2.  Indien degene die de inrichting drijft de onzekerheid van het meetinstrument heeft bepaald als bedoeld in artikel 15a, derde tot en met elfde lid, mag hij in afwijking van het eerste lid de onzekerheid van het meetsysteem waarmee de hoeveelheid bronstroom wordt gemeten, bepalen door de onzekerheden van de meetinstrumenten te combineren overeenkomstig de bij deze regeling behorende bijlage XIII, hoofdstuk XIII.3.   
3.  Indien er sprake is van een druk- en temperatuurcorrectie aan de hand van één centrale druk- en temperatuurmeting, telt degene die de inrichting drijft, de onzekerheden van de drukmeting en de temperatuurmeting op als afhankelijke parameters bij de onzekerheid van het meetsysteem.   

### Artikel  15c  

####Onzekerheid van commercieel verhandelbare brandstoffen en materialen

In afwijking van de artikelen 15a en 15b mag degene die een inrichting drijft, zich voor de bepaling van de jaarlijkse hoeveelheid commercieel verhandelbare brandstoffen en commercieel verhandelbaar materiaal baseren op overeenkomstig artikel 27 geregistreerde facturen, indien hij ten genoegen van het bestuur van de emissieautoriteit aantoont dat de onzekerheidseisen die voor commercieel verhandelbare brandstoffen en commercieel verhandelbare materialen zijn neergelegd in relevante nationale of internationale normen, voldoen aan de onzekerheidseisen die in de bij deze regeling behorende bijlage II zijn neergelegd voor de hoeveelheid commercieel verhandelbare brandstoffen en commercieel verhandelbare materiaal.  

### Artikel  15d  

####Bepaling van de onzekerheid van een meetinstrument dat gemoeid is met de overschatting van de CO <sub>2</sub> -emissie

1.  Indien niet alle CO <sub>2</sub> -eenheden binnen de inrichting onder de CO <sub>2</sub> -installatie vallen, mag degene die de inrichting drijft, de CO <sub>2</sub> -emissies van de CO <sub>2</sub> -installatie als volgt overschatten: 

a. de CO <sub>2</sub> -emissies die niet onder het systeem van handel in broeikasgasemissierechten vallen, worden niet afgetrokken van de totale CO <sub>2</sub> -emissies of  

b. de CO <sub>2</sub> -emissies die samenhangen met het onzekerheidspercentage dat het meetinstrument afwijkt om aan het vereiste niveau voor de bronstroom te voldoen, worden opgeteld bij de CO <sub>2</sub> -emissies die afkomstig zijn van de CO <sub>2</sub> -installatie.     
2.  Onverminderd de artikelen 15a en 15b mag degene die een inrichting drijft, het onzekerheidspercentage waarmee de CO <sub>2</sub> -emissies van de CO <sub>2</sub> -installatie worden overschat als bedoeld in het eerste lid, onder b, aftrekken van de daadwerkelijke onzekerheid van het meetinstrument dat wordt gebruikt om de hoeveelheid bronstroom te bepalen.   

### Artikel  16  

####Combinatie rekenmethode en meetmethode

1.  Degene die een inrichting drijft, mag de meting en de berekening voor verschillende bronnen of bronstromen die tot één CO <sub>2</sub> -installatie behoren, combineren.   
2.  Indien degene die een inrichting drijft, de meting en berekening combineert overeenkomstig het eerste lid, toont hij ten genoegen van het bestuur van de emissieautoriteit in het monitoringsplan aan dat er geen hiaten en dubbeltellingen ten aanzien van de CO <sub>2</sub> -emissies optreden.   

### §  2.1.4  

####Meetinstanties

### Artikel  17  

####Uitvoering van werkzaamheden door een meetinstantie

1.  Werkzaamheden als bedoeld in het tweede lid worden verricht door een meetinstantie die voor deze verrichtingen door een accreditatie-instantie is geaccrediteerd volgens EN ISO 17025:2005.   
2.  De door een meetinstantie uit te voeren werkzaamheden omvatten in elk geval: 

a. de bepaling van de emissiefactor, het koolstofgehalte en de calorische onderwaarde van de brandstof, bedoeld in de bij deze regeling behorende bijlage V, hoofdstuk V.1;  

b. de bepaling van emissiefactoren van de procesemissies, conversiefactoren en gegevens over de samenstelling van ingezette materialen en eindmaterialen, bedoeld in de bij deze regeling behorende bijlage V, hoofdstuk V.3;  

c. de bepaling van specifieke oxidatiefactoren en onderliggende gegevens, bedoeld in de bij deze regeling behorende bijlage V, hoofdstuk V.2;  

d. de bepaling van de biomassafractie, bedoeld in de bij deze regeling behorende bijlage V, hoofdstuk V.4;  

e. de uitvoering van parallelle metingen die plaatsvinden in het kader van de kwaliteitsborging van continue metingen, bedoeld in artikel 6, tweede lid.     
3.  In afwijking van het eerste lid mag voor de werkzaamheden, bedoeld in het tweede lid, een meetinstantie worden ingeschakeld die voor het uitvoeren van deze verrichtingen niet is geaccrediteerd volgens EN ISO 17025:2005, op voorwaarde dat degene die de inrichting drijft, ten genoegen van het bestuur van de emissieautoriteit aantoont: 

a. dat deze meetinstantie voldoet aan eisen die gelijkwaardig zijn aan de eisen, bedoeld in het eerste lid;  

b. dat deze meetinstantie technisch competent en in staat is om technisch geldige resultaten te genereren waarbij relevante analytische procedures worden gebruikt.     
4.  Indien een meetinstantie wordt ingeschakeld als bedoeld in het derde lid, vindt bij de totstandkoming van het contract tussen degene die een inrichting drijft, en deze meetinstantie een validatie van elke relevante analysemethode plaats alsmede een jaarlijkse onderlinge vergelijking van de analyseresultaten.   
5.  De validatie van elke relevante analysemethode die door de meetinstantie wordt toegepast, wordt uitgevoerd met een referentiemethode door een meetinstantie die door een accreditatie-instantie volgens EN ISO 17025:2005 is geaccrediteerd. De validatie omvat een voldoende aantal herhalingen van de analysemethode van een reeks van ten minste vijf monsters die representatief zijn voor het verwachte waardenbereik, inclusief een blancomonster voor elke relevante parameter en brandstof of materiaal.   
6.  De onderlinge vergelijking van de resultaten van de relevante analytische methoden vindt jaarlijks plaats door een meetinstantie die door een accreditatie-instantie volgens EN ISO 17025:2005 is geaccrediteerd waarbij: 

a. voor elke relevante parameter en brandstof of materiaal de analyse van een representatief monster met behulp van de referentiemethode ten minste vijfmaal wordt herhaald;  

b. indien een verschil wordt vastgesteld dat zodanig is dat de emissies zouden kunnen worden onderschat: degene die de inrichting drijft: 

1°. alle relevante gegevens voor het betrokken kalenderjaar in conservatieve zin bijstelt;  

2°. alle statistisch significante verschillen, te weten 2σ, tussen de eindresultaten ter kennis van het bestuur van de emissieautoriteit brengt en deze tegenstrijdigheden onverwijld opheft onder toezicht van een meetinstantie die door een accreditatie-instantie volgens EN ISO 17025:2005 is geaccrediteerd.       
7.  In afwijking van het eerste lid mag degene die een inrichting drijft die aan artikel 4a, eerste lid, voldoet, voor werkzaamheden als bedoeld in het tweede lid een meetinstantie inschakelen die niet is geaccrediteerd volgens EN ISO 17025:2005 op voorwaarde dat: 

a. hij ten genoegen van het bestuur van de emissieautoriteit aantoont dat deze meetinstantie over de technische competentie beschikt en in staat is om middels de betrokken analytische procedures technisch geldige resultaten te produceren, en  

b. deze meetinstantie jaarlijks wordt gevalideerd door een meetinstantie die door een accreditatie-instantie volgens EN ISO 17025:2005 is geaccrediteerd en zo nodig naar aanleiding hiervan corrigerende maatregelen treft.     
8.  Voor de bepaling van de gegevens over de samenstelling van gasvormige brandstoffen en materialen mag ten genoegen van het bestuur van de emissieautoriteit gebruik worden gemaakt van on-line gaschromatografen en analyses met behulp van gasanalyseapparatuur, welke voldoen aan de eisen van EN ISO 9001:2000.   
9.  Kalibratiediensten en leveranciers van kalibratiegassen zijn door een accreditatie-instantie geaccrediteerd volgens EN ISO 17025:2005.   
10.  Indien gebruik wordt gemaakt van een systeem als bedoeld in het achtste lid worden initiële en jaarlijkse herhaalde validaties van dit systeem uitgevoerd door een meetinstantie die door een accreditatie-instantie volgens EN ISO 17025:2005 is geaccrediteerd, waarbij EN ISO 10723:1995 ‘Natural gas- Performance evaluation for on-line analytical systems’ wordt toegepast.   
11.  In alle andere gevallen dan bedoeld in het tiende lid vinden in opdracht van degene die een inrichting drijft, een initiële validatie en een jaarlijkse onderlinge vergelijking van de analyseresultaten plaats.   
12.  De initiële validatie, bedoeld in het elfde lid, vindt plaats voor 31 januari 2008, dan wel als onderdeel van de inbedrijfstelling van een nieuw systeem als bedoeld in het achtste lid. Zij omvat een passend aantal herhalingen van de analyse van een reeks van ten minste vijf monsters die representatief zijn voor het verwachte waardenbereik, inclusief een blancomonster voor elke relevante parameter, brandstof of materiaal, teneinde de herhaalbaarheid van de methode te karakteriseren en de kalibratiecurve van het instrument op te stellen.   
13.  De onderlinge vergelijking van de resultaten van de analytische methoden, bedoeld in het elfde lid, vindt jaarlijks plaats waarbij: 

a. voor elke relevante parameter en brandstof of materiaal de analyse van een representatief monster met behulp van de referentiemethode een passend aantal keren wordt herhaald;  

b. indien een verschil wordt vastgesteld dat zodanig is dat de emissies zouden kunnen worden onderschat degene die de inrichting drijft: 

1°. alle relevante gegevens voor het betrokken kalenderjaar in conservatieve zin bijstelt, en  

2°. alle statistisch significante verschillen, te weten 2σ, tussen de eindresultaten ter kennis van het bestuur van de emissieautoriteit brengt en deze tegenstrijdigheden onverwijld opheft onder toezicht van een meetinstantie die door een accreditatie-instantie volgens EN ISO 17025:2005 is geaccrediteerd.       

### §  2.1.5  

####Kwaliteitsborging meetvoorzieningen

### Artikel  18  

####Kwaliteitsborging CO <sub>2</sub> -metingen

1.  Kwaliteitsborging van de CO <sub>2</sub> -jaarvracht bepaald met behulp van continue metingen, bedoeld in artikel 6, tweede lid, geschiedt conform de norm NEN-EN 14181.   
2.  Degene die een inrichting drijft, registreert de resultaten van de kwaliteitsborging, bedoeld in het eerste lid, in het register operationele registraties, bedoeld in artikel 27, eerste lid.   
3.  Op grond van de resultaten, bedoeld in het tweede lid, beoordeelt degene die een inrichting drijft, de geldigheid van de resultaten van eerder uitgevoerde metingen en registreert hij de uitkomst van de beoordeling in het register operationele registraties, bedoeld in artikel 27, eerste lid.   
4.  Ingeval uit de kalibratie en controles blijkt dat de ter bepaling van de jaarvracht geïnstalleerde meet-, monstername- en analyseapparatuur of de apparatuur voor de automatische verwerking van meetresultaten niet naar behoren functioneert, neemt degene die een inrichting drijft, onmiddellijk maatregelen teneinde te verzekeren dat deze situatie zo spoedig mogelijk wordt beëindigd.   

### Artikel  19  

####Metingen m.b.v. apparatuur

1.  In de gevallen waarin geen continue meting, bedoeld in artikel 6, tweede lid, plaatsvindt, draagt degene die een inrichting drijft, er zorg voor dat de ter bepaling van de jaarvracht geïnstalleerde meet-, monstername- of analyseapparatuur en de apparatuur voor de automatische verwerking van meetresultaten, regelmatig en voorafgaand aan het gebruik wordt gekalibreerd, bijgesteld en gecontroleerd op grond van meetnormen die, indien beschikbaar, zijn afgeleid van relevante internationale meetnormen.   
2.  Degene die een inrichting drijft, registreert de resultaten van voor de kwaliteitsborging benodigde werkzaamheden in het register operationele registraties, bedoeld in artikel 27, eerste lid.   
3.  Op grond van de resultaten, bedoeld in het tweede lid, beoordeelt degene die een inrichting drijft, de geldigheid van de resultaten van eerder uitgevoerde metingen en registreert hij de uitkomst van de beoordeling in het register operationele registraties, bedoeld in artikel 27, eerste lid.   
4.  Ingeval uit de kalibratie en controles blijkt dat de apparatuur, bedoeld in het eerste lid, niet naar behoren functioneert, neemt degene die een inrichting drijft, onmiddellijk maatregelen teneinde te verzekeren dat deze situatie zo spoedig mogelijk wordt beëindigd.   
5.  Degene die een inrichting drijft, geeft in het monitoringsplan aan welke onderdelen van een meetinstrument niet kunnen worden gekalibreerd, en stelt alternatieve controleactiviteiten voor.   

### Artikel  20  

####Meetvoorzieningen

Bij een CO <sub>2</sub> -installatie worden de voorzieningen aangebracht die noodzakelijk zijn voor het uitvoeren van de voorgeschreven metingen.  

### Artikel  21  

####Melding periodieke of parallelmeting

1.  Degene die een inrichting drijft, meldt het bestuur van de emissieautoriteit ten minste twee weken van tevoren de datum en het tijdstip waarop een parallelle meting zal worden uitgevoerd.   
2.  Indien een parallelle meting geen doorgang vindt, wordt dit aan het bestuur van de emissieautoriteit uiterlijk op de datum waarop de parallelle meting zou worden uitgevoerd, gemeld.   

### Artikel  22  

####Melding indien geen gebruik wordt gemaakt van de meetresultaten

1.  Degene die een inrichting drijft, bepaalt binnen tien werkdagen nadat de resultaten van een parallelle meting bekend zijn geworden, of hij gebruik maakt van die resultaten.   
2.  Indien degene die de inrichting drijft, geen gebruik maakt van de resultaten van een parallelle meting, meldt hij dit binnen twee weken nadat de resultaten van die meting bekend zijn geworden, onder opgave van redenen aan het bestuur van de emissieautoriteit. Bij deze melding worden bedoelde meetresultaten bijgevoegd.   

### Artikel  23  

####Bedrijfsinterne validatieprocedure

1.  De in het monitoringsplan beschreven bedrijfsinterne validatieprocedure bestaat uit de volgende activiteiten: 

a. het opstellen en beheer van een jaarplan van bedrijfsinterne validatie;  

b. het opstellen van de bedrijfsinterne validatiewerkzaamheden;  

c. de registratie van resultaten van de bedrijfsinterne validatiewerkzaamheden;  

d. de controle op de wijze waarop bedrijfsinterne validatiewerkzaamheden hebben plaatsgevonden en de correctieve acties die naar aanleiding daarvan zullen worden genomen.     
2.  Voor elk van de activiteiten in de bedrijfsinterne validatieprocedure wordt een werkomschrijving opgesteld, bestaande uit een beschrijving van: 

a. de te valideren meetapparatuur, de berekeningsmethodieken, de uitvoering van vergelijkende metingen en de frequentie daarvan;  

b. de wijze waarop in detail en stapsgewijs bedrijfsinterne validatie plaatsvindt;  

c. de wijze waarop, de personen door wie en de plaats waar de resultaten van de bedrijfsinterne validatie worden geregistreerd.     
3.  Indien uit de bedrijfsinterne validatie blijkt dat de gemeten waarde niet valt binnen de toegestane nauwkeurigheidseisen en de voor de bedrijfsinterne validatie geldende streefwaarden volgens de specifieke rekenmethoden, bedoeld in de bij deze regeling behorende bijlage II, wordt dit aan het bestuur van de emissieautoriteit gemeld.   

### §  2.1.6  

####Kwaliteitsborging interne bedrijfsprocedures en organisaties

### Artikel  24  

####Kwaliteitsborging

1.  Degene die een inrichting drijft, stelt de procedures vast, zoals die overeenkomstig artikel 3, eerste lid, onder d, onder 2°, in het monitoringsplan worden beschreven.   
2.  De in het eerste lid bedoelde procedures hebben in ieder geval betrekking op de interne audit, het documentenbeheer en de registers operationele registraties en kwaliteitsregistraties, bedoeld in artikel 27, eerste lid.   

### Artikel  25  

####Interne audit

1.  Degene die een inrichting drijft, stelt voor de uitvoering van de interne audit een procedure vast die voldoet aan de vereisten genoemd in het communautair milieubeheer- en milieuauditsysteem (EMAS), de norm NEN-EN-ISO 9001, de norm NEN-EN-ISO 14001 of een gelijkwaardig systeem.   
2.  Per kalenderjaar wordt een auditplan opgesteld waarin de interne audits voor dat kalenderjaar zijn gepland.   
3.  In het eerste jaar nadat een vergunning als bedoeld in [artikel 16.5, eerste lid van de wet](../../../../../../../wet/wet/milieubeheer/BWBR0003245/README.md) is verleend wordt een specifieke audit uitgevoerd over de wijze waarop het monitoringsplan in de interne bedrijfsvoering is geïmplementeerd. Van de resultaten van deze audit wordt een auditrapport opgesteld, waarin conclusies en uit te voeren acties worden vermeld.   
4.  Met ingang van het tweede jaar nadat een vergunning als bedoeld in [artikel 16.5, eerste lid, van de wet](../../../../../../../wet/wet/milieubeheer/BWBR0003245/README.md) is verleend wordt over elk onderdeel uit het monitoringsplan om de drie jaar een audit uitgevoerd. Indien wordt aangesloten bij een al bestaand en goed functionerend audit systeem binnen de inrichting, gelden de termijnen waarbinnen in dat systeem een audit wordt uitgevoerd. Van de resultaten van deze audit wordt een auditrapport opgesteld, waarin conclusies en uit te voeren acties worden vermeld.   
5.  Van het auditplan alsmede de auditrapporten wordt melding gemaakt in het register kwaliteitsregistraties, bedoeld in artikel 27, eerste lid.   

### Artikel  26  

####Documentenbeheer

1.  Degene die een inrichting drijft, stelt voor het beheer van documenten een procedure vast waarvoor gebruik wordt gemaakt van het communautair milieubeheer- en milieuauditsysteem (EMAS), de norm NEN-EN-ISO 9001, de norm NEN-EN-ISO 14001 of een gelijkwaardig systeem.   
2.  Degene die een inrichting drijft, onderhoudt het beheer van alle documenten die zijn vereist in het kader van de handel in broeikasgasemissierechten en voert het beheer van deze documenten overeenkomstig de procedure, bedoeld in het eerste lid, uit.   

### Artikel  27  

####Bedrijfsinterne registraties

1.  Degene die een inrichting drijft, onderhoudt een register operationele registraties en een register kwaliteitsregistraties.   
2.  Degene die een inrichting drijft, ziet erop toe dat de registraties, bedoeld in het eerste lid, beschikbaar zijn waar en wanneer zij voor het verrichten van operationele activiteiten noodzakelijk zijn, en beschikt over een procedure om de verschillende versies van deze registraties te identificeren, over te leggen, te verspreiden en te controleren.   
3.  De bewaartermijn van de registraties, bedoeld in het eerste lid, ten aanzien van een kalenderjaar bedraagt tien jaren nadat het emissieverslag over dat kalenderjaar aan het bestuur van de emissieautoriteit is overgelegd.   

### Artikel  28  

####Opslag van informatie

1.  Degene die een inrichting drijft, documenteert en bewaart de gegevens inzake de monitoring van CO <sub>2</sub> -emissies uit de CO <sub>2</sub> -installatie ten aanzien van een kalenderjaar tot ten minste tien jaren nadat het emissieverslag over dat kalenderjaar aan het bestuur van de emissieautoriteit is overgelegd.   
2.  De monitoringsgegevens worden op een zodanige wijze gedocumenteerd en bewaard dat het emissieverslag kan worden geverifieerd overeenkomstig artikel 37, 38 en 39.   
3.  Degene die een inrichting drijft, bewaart de onderstaande gegevens ten aanzien van een kalenderjaar tot ten minste tien jaren nadat het emissieverslag over dat kalenderjaar aan het bestuur van de emissieautoriteit is overgelegd: 

a. alle gegevens en bescheiden die bij de aanvraag om een vergunning, bedoeld in [artikel 16.6, eerste lid, van de wet](../../../../../../../wet/wet/milieubeheer/BWBR0003245/README.md), aan het bestuur van de emissieautoriteit worden verstrekt, waaronder het monitoringsplan;  

b. alle gegevens die de juistheid aantonen van de te hanteren monitoringsmethodiek;  

c. de bescheiden waarin de redenen van alle veranderingen en tijdelijke afwijkingen van het monitoringsplan worden gegeven;  

d. alle gegevens inzake de veranderingen en de tijdelijke afwijkingen van het monitoringsplan;  

e. de activiteitsgegevens, emissiefactoren en oxidatie- of conversiefactoren die zijn overgelegd in het kader van het nationale toewijzingsbesluit, bedoeld in [artikel 16.29 van de wet](../../../../../../../wet/wet/milieubeheer/BWBR0003245/README.md), ten behoeve van de planperiode waarvan het betreffende kalenderjaar deel uitmaakt;  

f. het emissieverslag;  

g. gegevens die zijn gebruikt voor het bepalen van de niveaus en de analyse van de onzekerheid van de CO <sub>2</sub> -emissies uit elke bron of bronstroom;  

h. alle overige informatie waarvan in het monitoringsplan wordt aangegeven dat deze noodzakelijk is om het emissieverslag te verifiëren.     

### Artikel  29  

####Uitbesteding

1.  Indien degene die een inrichting drijft, werkzaamheden in het kader van het monitoringsplan wil uitbesteden: 

a. controleert hij de kwaliteit van deze processen overeenkomstig de artikelen 23 tot en met 28,  

b. stelt hij passende eisen vast ten aanzien van de te leveren prestaties en methoden en  

c. toetst hij de kwaliteit van de geleverde resultaten.     
2.  De maatregelen voor een transparant beheer van de uitbestede werkzaamheden worden in de procedure voor kwaliteitsborging, bedoeld in artikel 24, eerste lid, aangegeven.   

### §  2.1.7  

####Interne bedrijfsorganisatie

### Artikel  30  

####Verdeling taken, bevoegdheden en verantwoordelijkheden

1.  Bij de verdeling van taken, bevoegdheden en verantwoordelijkheden tussen de personen die met de uitvoering van het monitoringsplan en de controle op de naleving daarvan zijn belast, bestaat een personele scheiding tussen functies die de uitvoering, onderscheidenlijk de controle op de naleving betreffen.   
2.  Het eerste lid is niet van toepassing indien de in dat lid bedoelde functionele scheiding, gezien de grootte van de inrichting in redelijkheid niet kan worden geëist. In dat geval wordt ten genoegen van het bestuur van de emissieautoriteit aangetoond dat de wijze waarop de taken, bevoegdheden en verantwoordelijkheden zijn georganiseerd, een deugdelijke uitvoering van het monitoringsplan en een deugdelijke controle op de naleving daarvan, voldoende waarborgt.   

### §  2.1.8  

####Registratie veranderingen in en tijdelijke afwijkingen van het monitoringsplan

### Artikel  31  

####Registratie veranderingen en tijdelijke afwijkingen van het monitoringsplan

Alle veranderingen en tijdelijke afwijkingen van het monitoringsplan als bedoeld in [artikel 16.12, vierde lid, van de wet](../../../../../../../wet/wet/milieubeheer/BWBR0003245/README.md) worden opgenomen in het register operationele registraties of het register kwaliteitsregistraties als bedoeld in artikel 27, eerste lid.  

### Artikel  32  

####Veranderingen in het monitoringsplan

1.  Alle veranderingen in het monitoringsplan worden in een afzonderlijke paragraaf vermeld.   
2.  De vermelding, bedoeld in het eerste lid, geschiedt onder verwijzing naar de betreffende paragraaf van het monitoringsplan waarbij een omschrijving wordt gegeven.   
3.  Voor veranderingen van het monitoringsplan als bedoeld in [artikel 16.12, vierde lid, onder a, van de wet](../../../../../../../wet/wet/milieubeheer/BWBR0003245/README.md) wordt aangegeven of ze zijn gemeld of goedgekeurd   
4.  Indien degene die de inrichting drijft, het monitoringsplan wijzigt ingevolge [artikel 16.13, tweede lid, onder b, van de wet](../../../../../../../wet/wet/milieubeheer/BWBR0003245/README.md), waarbij deze wijziging een verandering van het monitoringsplan is als bedoeld in artikel 33, eerste lid, onder f, behoeft deze verandering vooraf niet door het bestuur van de emissieautoriteit te worden goedgekeurd.   
5.  Het vierde lid is niet van toepassing indien het voorschrift, bedoeld in artikel 33, tweede lid, onder a, deel uitmaakt van de vergunning, bedoeld in [artikel 16.5, eerste lid, van de wet](../../../../../../../wet/wet/milieubeheer/BWBR0003245/README.md).   
6.  Het monitoringsplan wordt bij wijzigingen voorzien van de datum van de wijziging en een nieuw versienummer.   

### §  2.1.9  

####Voorschriften aan de vergunning

### Artikel  33  

####Vergunningvoorschriften

1.  Het bestuur van de emissieautoriteit verbindt aan de vergunning, bedoeld in [artikel 16.5, eerste lid, van de wet](../../../../../../../wet/wet/milieubeheer/BWBR0003245/README.md), in elk geval de volgende voorschriften: 

a. in het emissieverslag worden voor de inrichting, met betrekking tot het kalenderjaar waarop het emissieverslag betrekking heeft, vermeld: 

1°. de gegevens ter identificatie van de inrichting;  

2°. de codes van de rapportagesystemen, bedoeld in de bij deze regeling behorende bijlage IX, waarmee elke activiteit die in de inrichting plaatsvindt, wordt aangeduid;    

b. de houder van de vergunning meldt schriftelijk aan het bestuur van de emissieautoriteit elke tijdelijke afwijking van het aan de variabelen gekoppelde niveau van nauwkeurigheid dat in het monitoringsplan is vastgelegd onder opgaaf van de redenen voor deze afwijking: 

1°. binnen vijf werkdagen nadat hij van deze tijdelijke afwijking kennis heeft genomen of hiervan in redelijkheid kennis heeft kunnen nemen, of  

2°. in een overzicht, iedere maand, telkens uiterlijk per de vijfde van die maand;    

c. in geval van een tijdelijke afwijking van het aan de variabelen gekoppelde niveau van nauwkeurigheid dat in het monitoringsplan is vastgelegd en dat vanwege technische redenen niet haalbaar is, wordt bij de melding of in het overzicht, bedoeld onder b, gedetailleerde informatie over de voorlopige monitoringsmethodiek verstrekt;  

d. een verandering van het monitoringsplan, voorzover het geen ingrijpende verandering als bedoeld in [artikel 16.5, eerste lid, onder c, van de wet](../../../../../../../wet/wet/milieubeheer/BWBR0003245/README.md) betreft, die betrekking heeft op een wijziging van de monitoringsmethodiek, wordt vooraf door het bestuur van de emissieautoriteit goedgekeurd indien niet ten minste dezelfde nauwkeurigheid met de nieuwe monitoringsmethodiek wordt verkregen, waarbij onder wijziging van de monitoringsmethodiek wordt verstaan een verandering: 

1°. van de klassebepaling van een CO <sub>2</sub> -installatie,  

2°. van de gebruikte methode om de CO <sub>2</sub> -jaarvracht te bepalen,  

3°. van de berekening van CO <sub>2</sub> -emissies,  

4°. in de meting van CO <sub>2</sub> -emissies,  

5°. in de onzekerheidsbepaling of  

6°. in de onderbouwing of beschrijving van de monitoringsmethodiek;    

e. indien [titel 16.2 van de wet](../../../../../../../wet/wet/milieubeheer/BWBR0003245/README.md) door een omstandigheid niet meer van toepassing zal zijn op de inrichting, wordt binnen zes weken nadat degene die de inrichting drijft, van deze omstandigheid kennis heeft genomen of hiervan in redelijkheid kennis heeft kunnen nemen, een melding hiervan ingediend bij het bestuur van de emissieautoriteit.     
2.  Onder wijziging van de monitoringsmethodiek, bedoeld in het eerste lid, onder d, wordt niet verstaan een wijziging van het monitoringsplan ingevolge [artikel 16.13, tweede lid, onder b, van de wet](../../../../../../../wet/wet/milieubeheer/BWBR0003245/README.md).   

### §  2.1.10  

####Emissieverslag

### Artikel  34  

####Emissieverslag CO <sub>2</sub>

Het emissieverslag wordt opgesteld met gebruikmaking van het model, opgenomen in de bij deze regeling behorende bijlage VIII.  

### §  2.1.11  

####Herstel onjuiste opgaven en non-conformiteiten

### Artikel  34a  

####Herstel onjuiste opgaven en non-conformiteiten

1.  Degene die een inrichting drijft, herstelt alle onjuiste opgaven en non-conformiteiten die een verificateur tijdens de verificatie en in de verklaring, bedoeld in [artikel 16.12, eerste lid, onder c, van de wet](../../../../../../../wet/wet/milieubeheer/BWBR0003245/README.md), aan hem heeft medegedeeld.   
2.  Onjuiste opgaven en non-conformiteiten die hersteld kunnen worden en die gevolgen hebben of kunnen hebben voor de totale CO <sub>2</sub> -emissies in het emissieverslag, worden door degene die de inrichting drijft, in het totale emissiecijfer van het emissieverslag verwerkt.   
3.  Non-conformiteiten die niet kunnen worden hersteld voor 1 april van het betrokken kalenderjaar en die gevolgen hebben of kunnen hebben voor de totale CO <sub>2</sub> -emissies in het emissieverslag, worden hersteld binnen zes weken na indiening van het emissieverslag.   
4.  Non-conformiteiten die geen gevolgen hebben of kunnen hebben voor de totale CO <sub>2</sub> -emissies in het emissieverslag, worden hersteld binnen drie maanden na indiening van het emissieverslag.   

### §  2.1.12  

####Toewijzing aan nieuwkomers

### Artikel  34b  

####Toewijzing aan nieuwkomers

1.  Als modelformulier voor het verzoek om toewijzing van broeikasgasemissierechten, bedoeld in [artikel 16.32, tweede lid, van de wet](../../../../../../../wet/wet/milieubeheer/BWBR0003245/README.md), geldt het modelformulier opgenomen in de bij deze regeling behorende bijlage XV.   
2.  Als model voor de verklaring, bedoeld in [artikel 12a, tweede lid, van het besluit](../../../../../../../AMvB/besluit/handel/in/emissierechten/BWBR0017779/README.md), geldt de modelverklaring opgenomen in de bij deze regeling behorende bijlage XVI.   

### §  2.1.13  

#### *Verstrekken en kwaliteitsborging van emissiegegevens ten behoeve van de aanpassing van de hoeveelheid broeikasgasemissierechten voor de hele Unie voor de periode 2013–2020* 

### Artikel  34ba  

####Gegevensverstrekking

Degene die een inrichting drijft, die als zodanig met ingang van 1 januari 2013 voor het eerst behoort tot een categorie die is aangewezen in bijlage I bij de EG-richtlijn handel in broeikasgasemissierechten, zoals die bijlage is komen te luiden ingevolge artikel I, onderdeel 30, van richtlijn nr. 2009/29/EG van het Europees Parlement en de Raad van de Europese Unie van 23 april 2009 tot wijziging van Richtlijn 2003/87/EG teneinde de regeling voor de handel in broeikasgasemissierechten binnen de Gemeenschap te verbeteren en uit te breiden (PbEU L 140), verstrekt de Minister van Volkshuisvesting, Ruimtelijke Ordening en Milieubeheer uiterlijk op 30 april 2010 terdege onderbouwde gegevens over de door de betrokken installaties gedurende de kalenderjaren 2005 tot en met 2008 veroorzaakte emissies van broeikasgassen. De Minister van Volkshuisvesting, Ruimtelijke Ordening en Milieubeheer draagt zorg voor de verificatie van deze gegevens.  

### §  2.1.14  

#### *Verstrekken en kwaliteitsborging van gegevens ten behoeve van de kosteloze toewijzing van broeikasgasemissierechten voor de periode 2013–2020* 

### Artikel  34bb  

####Begripsbepalingen

Voor de toepassing van deze paragraaf wordt verstaan onder: 

*subinstallaties:* subinstallaties, zoals omschreven in de uitvoeringsmaatregelen;  

*uitvoeringsmaatregelen:* de maatregelen die door de Europese Commissie zijn vastgesteld op grond van artikel 10bis van de EG-richtlijn handel in broeikasgasemissierechten, zoals die richtlijn is komen te luiden ingevolge richtlijn nr. 2009/29/EG van het Europees Parlement en de Raad van de Europese Unie van 23 april 2009 tot wijziging van Richtlijn 2003/87/EG teneinde de regeling voor de handel in broeikasgasemissierechten binnen de Gemeenschap te verbeteren en uit te breiden (PbEU L 140).    

### Artikel  34bc  

####Toepassingsbereik

1.  Deze paragraaf is van toepassing op inrichtingen waarin zich installaties bevinden waarin een of meer activiteiten worden verricht, die behoren tot een categorie die is aangewezen in bijlage I bij de EG-richtlijn handel in broeikasgasemissierechten, zoals die bijlage is komen te luiden ingevolge artikel I, onderdeel 30, van richtlijn nr. 2009/29/EG, en die in aanmerking komen voor kosteloze toewijzing van broeikasgasemissierechten op grond van artikel 11 van de EG-richtlijn handel in broeikasgasemissierechten, zoals die richtlijn is komen te luiden ingevolge richtlijn nr. 2009/29/EG.   
2.  Deze paragraaf is mede van toepassing op inrichtingen als bedoeld in het eerste lid, die niet in aanmerking komen voor kosteloze toewijzing van broeikasgasemissierechten, met dien verstande dat op die inrichtingen uitsluitend de artikelen 34bd en 34bf van toepassing zijn.   
3.  Deze paragraaf is, met uitzondering van de artikelen 34bi tot en met 34bl, van toepassing op inrichtingen die behoren tot een categorie inrichtingen waarvan de Minister van Volkshuisvesting, Ruimtelijke Ordening en Milieubeheer voornemens is deze op grond van artikel 27 van de EG-richtlijn handel in broeikasgasemissierechten, zoals die richtlijn is komen te luiden ingevolge richtlijn nr. 2009/29/EG, aan te melden bij de Europese Commissie voor uitsluiting van deelname aan het Europese systeem van handel in broeikasgasemissierechten. De categorieën inrichtingen die voornoemde minister voornemens is aan te melden, worden gepubliceerd in de Staatscourant. Dit lid blijft van toepassing ongeacht of de aanmelding, bedoeld in de eerste volzin, plaatsvindt en, indien de aanmelding heeft plaatsgevonden, ongeacht de reactie van de Europese Commissie op de aanmelding.   

### Artikel  34bd  

####Gegevensverstrekking

1.  Degene die een inrichting drijft, verstrekt het bestuur van de emissieautoriteit voor 1 juli 2011 de door dat bestuur overeenkomstig de uitvoeringsmaatregelen in het standaardformulier, bedoeld in artikel 34bf, aangewezen gegevens met betrekking tot de kalenderjaren 2005 tot en met 2009 en, voor zover van toepassing, 2010 en 2011.   
2.  Als gegevens als bedoeld in het eerste lid kunnen in ieder geval worden aangewezen gegevens die betrekking hebben op een activiteit als bedoeld in bijlage I bij de EG-richtlijn handel in broeikasgasemissierechten, zoals die bijlage is komen te luiden ingevolge artikel I, onderdeel 30, van richtlijn nr. 2009/29/EG, over: 

a. de jaarlijkse productie van de betrokken installaties;  

b. de jaarlijkse hoeveelheid van de door de betrokken installaties geproduceerde warmte;  

c. het jaarlijkse verbruik van brandstoffen door de betrokken installaties;  

d. de jaarlijkse procesemissies van de betrokken installaties;  

e. het jaarlijkse verbruik van elektriciteit door de betrokken installaties.     

### Artikel  34be  

####Overleggen verantwoordingsrapportage

1.  Bij het verstrekken van gegevens op grond van artikel 34bd wordt tevens een rapportage overgelegd waarin verantwoording wordt afgelegd over die gegevens.   
2.  De verantwoordingsrapportage bevat ten minste: 

a. de algemene identificatiegegevens van de inrichting;  

b. een overzicht van de in de inrichting uitgevoerde activiteiten als bedoeld in bijlage I bij de EG-richtlijn handel in broeikasgasemissierechten, zoals die bijlage is komen te luiden ingevolge artikel I, onderdeel 30, van richtlijn nr. 2009/29/EG;  

c. een beschrijving van de systeemgrenzen van de inrichting in een schematische weergave, met inbegrip van een beschrijving van de installatie, de subinstallaties en de verbrandings- of proceseenheden;  

d. een lijst met subinstallaties en de daarbij behorende gegevens, te weten: 

1°. de benchmark die overeenkomstig de uitvoeringsmaatregelen op de subinstallatie van toepassing is;  

2°. de NACE-code die op de subinstallatie van toepassing is overeenkomstig verordening nr. 1893/2006/EG van het Europees Parlement en de Raad van de Europese Unie van 20 december 2006 tot vaststelling van de statistische classificatie van economische activiteiten NACE Rev. 2 en tot wijziging van Verordening (EEG) nr. 3037/90 en enkele EG-verordeningen op specifieke statistische gebieden (PbEU L 393);  

3°. de NACE-code die op de subinstallatie van toepassing is overeenkomstig besluit nr. 2010/2/EU van de Europese Commissie van 24 december 2009 tot vaststelling, overeenkomstig Richtlijn 2003/87/EG van het Europees Parlement en de Raad, van een lijst van inrichtingstakken en deeltakken die worden geacht te zijn blootgesteld aan een significant CO <sub>2</sub> -weglekrisico (PbEU L 2010, 1), waarbij wordt aangegeven of de subinstallatie wordt geacht te zijn blootgesteld aan een significant weglekrisico als bedoeld in artikel 10bis van de EG-richtlijn handel in broeikasgasemissierechten, zoals die richtlijn is komen te luiden ingevolge richtlijn nr. 2009/29/EG;  

4°. de op de subinstallatie van toepassing zijnde PRODCOM-code, zoals vastgesteld in de uitvoeringsmaatregelen;    

e. de wijze waarop de in artikel 34bd bedoelde gegevens zijn bepaald;  

f. de wijze waarop onduidelijkheden en leemtes in de gegevens zijn geïdentificeerd en behandeld.     
3.  De verantwoordingsrapportage bevat naast het in het tweede lid bepaalde alle overige informatie die het bestuur van de emissieautoriteit nodig heeft om te kunnen beoordelen of degene die de inrichting drijft, op adequate wijze verantwoording heeft afgelegd over de in artikel 34bd bedoelde gegevens en die voor voornoemd bestuur noodzakelijk zijn om voor de betrokken categorie installaties het aantal overeenkomstig artikel 10bis van de EG-richtlijn handel in broeikasgasemissierechten, zoals die richtlijn is komen te luiden ingevolge richtlijn nr. 2009/29/EG, kosteloos toe te wijzen broeikasgasemissierechten te kunnen berekenen.   

### Artikel  34bf  

####Standaardformulier

De in artikel 34bd bedoelde gegevens worden verstrekt en de in artikel 34be bedoelde verantwoordingsrapportage wordt overgelegd op een door het bestuur van de emissieautoriteit aangegeven wijze en met gebruikmaking van een door het bestuur van de emissieautoriteit vastgesteld standaardformulier.  

### Artikel  34bg  

####Algemene eisen inzake monitoring

1.  Degene die een inrichting drijft, bepaalt de in artikel 34bd bedoelde gegevens overeenkomstig de uitvoeringsmaatregelen.   
2.  Indien zich binnen de inrichting installaties bevinden waarop [afdeling 16.2.1 van de wet](../../../../../../../wet/wet/milieubeheer/BWBR0003245/README.md) van toepassing is en indien op de inrichting op grond van de uitvoeringsmaatregelen een warmtebenchmark, een brandstofbenchmark of een aan procesemissies gerelateerde benchmark van toepassing is, bepaalt degene die de inrichting drijft, het jaarlijkse verbruik van brandstoffen, bedoeld in artikel 34bd, tweede lid, onder c, en de daarbij behorende parameters onderscheidenlijk de procesemissies, bedoeld in artikel 34bd, tweede lid, onder d, en de daarbij behorende parameters voor zover mogelijk overeenkomstig de op de inrichting van toepassing zijnde eisen van deze regeling.   
3.  Degene die een inrichting drijft, neemt bij het bepalen van de in artikel 34bd bedoelde gegevens alle subinstallaties in acht alsmede alle voor de van toepassing zijnde benchmark relevante producten, warmtestromen, brandstofstromen, materiaalstromen en bronnen die samenhangen met de activiteiten, bedoeld in bijlage I bij de EG-richtlijn handel in broeikasgasemissierechten, zoals die bijlage is komen te luiden ingevolge artikel I, onderdeel 30, van richtlijn nr. 2009/29/EG.   
4.  Degene die een inrichting drijft, zorgt ervoor dat dubbeltelling van subinstallaties, producten, warmtestromen, brandstofstromen, materiaalstromen en bronnen als bedoeld in het derde lid wordt voorkomen.   
5.  Degene die een inrichting drijft, zorgt ervoor dat de in artikel 34bd bedoelde gegevens consistent zijn over de kalenderjaren 2005 tot en met 2009 en, voor zover van toepassing, 2010 en 2011. Degene die de inrichting drijft, maakt daartoe zoveel mogelijk gebruik van dezelfde monitoringsmethodieken en gegevensbestanden.   
6.  Degene die een inrichting drijft, verzamelt, registreert, analyseert en documenteert de in artikel 34bd bedoelde gegevens.   
7.  Degene die een inrichting drijft, bepaalt de in artikel 34bd bedoelde gegevens met de hoogst mogelijke graad van nauwkeurigheid waarbij bronnen van onzekerheid zoveel mogelijk worden beperkt.   

### Artikel  34bh  

####Ontbreken van gegevens

Indien met betrekking tot de kalenderjaren 2005 tot en met 2009 of, voor zover van toepassing, 2010 en 2011 geen gegevens als bedoeld in artikel 34bd beschikbaar zijn of indien deze gegevens niet volledig of onduidelijk zijn, worden deze gegevens door degene die de inrichting drijft, op een zodanige wijze geschat dat deze schatting niet leidt tot een te hoge kosteloze toewijzing van broeikasgasemissierechten. De wijze waarop tot de schatting is gekomen, wordt opgenomen in de in artikel 34be bedoelde verantwoordingsrapportage.  

### Artikel  34bi  

####Verklaring verificateur

De in artikel 34bd bedoelde gegevens en de in artikel 34be bedoelde verantwoordingsrapportage gaan vergezeld van een verklaring van een verificateur, waarin de resultaten worden weergegeven van een door hem uitgevoerde beoordeling overeenkomstig artikel 34bj.  

### Artikel  34bj  

####Verificatiewerkzaamheden

1.  De verificateur past het door het bestuur van de emissieautoriteit vastgestelde verificatieprotocol ‘Verificatie van allocatiegegevens voor de derde handelsperiode’ toe bij: 

a. het uitvoeren van de verificatiewerkzaamheden die nodig zijn om een verklaring als bedoeld in artikel 34bi te kunnen afgeven;  

b. de constatering van onjuiste opgaven in de in artikel 34bd bedoelde gegevens of de in artikel 34be bedoelde verantwoordingsrapportage alsmede de constatering van het feit dat de in artikel 34bd bedoelde gegevens of de in artikel 34be bedoelde verantwoordingsrapportage niet voldoen aan de in het vierde lid bedoelde eisen;  

c. het mededelen van de onder b bedoelde constateringen aan degene die de inrichting drijft;  

d. het beoordelen van de materialiteit van de onder b bedoelde constateringen;  

e. het opstellen van een verklaring als bedoeld in artikel 34bi;  

f. het doen van een verzoek als bedoeld in het vijfde lid.     
2.  Het verificatieprotocol, bedoeld in het eerste lid, wordt gepubliceerd op de website van de emissieautoriteit (www.emissieautoriteit.nl).   
3.  De verificatie van de in artikel 34bd bedoelde gegevens en de in artikel 34be bedoelde verantwoordingsrapportage is erop gericht om met een beperkte mate van zekerheid vast te stellen of de gerapporteerde gegevens en de gegevens in de verantwoordingsrapportage niet onjuist zijn.   
4.  De verificateur beoordeelt of de in artikel 34bd bedoelde gegevens en de in artikel 34be bedoelde verantwoordingsrapportage geen onjuiste opgaven bevatten en niet in strijd zijn met de eisen die zijn gesteld in deze paragraaf.   
5.  De verificateur verzoekt degene die de inrichting drijft, binnen een door hem te bepalen termijn eventueel ontbrekende gegevens alsnog te verstrekken, afwijkingen in de in artikel 34bd bedoelde gegevens of de in artikel 34be bedoelde verantwoordingsrapportage te verklaren of, indien noodzakelijk, berekeningen te herzien dan wel de gerapporteerde gegevens bij te stellen, alvorens hij een verklaring als bedoeld in artikel 34bi afgeeft.   
6.  Indien de in artikel 34bd bedoelde gegevens of de in artikel 34be bedoelde verantwoordingsrapportage in individuele of geaggregeerde vorm materieel onjuiste opgaven bevatten of in materiële zin niet voldoen aan de in het vierde lid bedoelde eisen, geeft de verificateur geen verklaring als bedoeld in artikel 34bi af.   
7.  De verificateur kan afzien van het afgeven van een verklaring als bedoeld in artikel 34bi over de in artikel 34bd bedoelde gegevens en de in artikel 34be bedoelde verantwoordingsrapportage, indien hij wegens opgelegde restricties of door andere omstandigheden niet al het noodzakelijke bewijsmateriaal heeft kunnen verkrijgen dat nodig is om een dergelijke verklaring af te geven.   

### Artikel  34bk  

####Verplichtingen van de inrichting met betrekking tot verificatie

1.  Degene die de inrichting drijft, stelt de in artikel 34bd bedoelde gegevens, de in artikel 34be bedoelde verantwoordingsrapportage alsmede andere voor de verificatie relevante informatie ter beschikking aan de verificateur.   
2.  Degene die de inrichting drijft, herstelt, voor zover mogelijk, de in artikel 34bj, eerste lid, onder b, bedoelde onjuiste opgaven alsmede de in artikel 34bj, eerste lid, onder b, bedoelde strijd met de in artikel 34bj, vierde lid, bedoelde eisen.   

### Artikel  34bl  

####Eisen aan verificateur

1.  De verificateur is werkzaam bij een verificatie-instelling die voor een of meer activiteiten als bedoeld in bijlage I bij de EG-richtlijn handel in broeikasgasemissierechten is geaccrediteerd door een accreditatie-instantie volgens de richtsnoeren van de Europese Samenwerking voor Accreditatie inzake de erkenning van verificateurs onder genoemde richtlijn.   
2.  Een verificateur mag niet de in artikel 34bd bedoelde gegevens en de in artikel 34be bedoelde verantwoordingsrapportage verifiëren van een inrichting waarin activiteiten als bedoeld in bijlage I bij de EG-richtlijn handel in broeikasgasemissierechten worden verricht waarvoor hij niet door een accreditatie-instantie is geaccrediteerd als bedoeld in het eerste lid. De eerste volzin is niet van toepassing voor de activiteiten die met ingang van 1 januari 2013 zullen behoren tot een categorie die in bijlage I bij de EG-richtlijn handel in broeikasgasemissierechten, zoals die bijlage is komen te luiden ingevolge artikel I, onderdeel 30, van richtlijn nr. 2009/29/EG, is opgenomen.   
3.  De verificateur houdt een interne verificatiedocumentatie bij die voldoende informatie bevat om daarop de verificatieverklaring, bedoeld in artikel 34bi, te baseren en voldoet aan de eisen die daartoe in het in artikel 34bj, eerste lid, bedoelde verificatieprotocol zijn opgenomen.   

### Afdeling  2.2  

####Luchtvaartactiviteiten

### §  2.2.1  

####Algemeen

### Artikel  34c  

####Toepassingsbereik

Deze afdeling heeft het toepassingsbereik van [afdeling 16.2.2 van de wet](../../../../../../../wet/wet/milieubeheer/BWBR0003245/README.md).  

### Artikel  34d  

####Begripsbepalingen

1.  Voor de toepassing van deze afdeling wordt verstaan onder: 

*afstand:* orthodromische afstand tussen het luchtvaartterrein van vertrek en het luchtvaartterrein van aankomst, plus een extra vaste component van 95 kilometer;  

*controlerisico:* kans op beduidend onjuiste opgaven van een parameter in het emissieverslag die door het controlesysteem niet tijdig worden voorkomen of gedetecteerd en gecorrigeerd;  

*documentatie over massa en zwaartepunt:* documentatie zoals gespecificeerd in internationale of nationale uitvoeringsbepalingen van de ‘Standards and Recommendation Practices (SARPs)’ die zijn opgenomen in bijlage 6 bij het op 7 december 1944 te Chicago tot stand gekomen verdrag inzake de internationale burgerluchtvaart (Trb. 1973, 109), en zoals uitgewerkt in bijlage III, onderdeel J, bij verordening (EEG) nr. 3922/91 van de Raad van de Europese Gemeenschappen van 16 december 1991 inzake de harmonisatie van technische voorschriften en administratieve procedures op het gebied van de burgerluchtvaart (PbEG L 373) zoals gewijzigd bij verordening (EG) nr. 859/2008 (PbEU L 254), of gelijkwaardige internationale regelgeving;  

*emissiebron:* individueel luchtvaartuig;  

*emissiefactor:* factor die is gebaseerd op het koolstofgehalte;  

*Eurocontrol-organisatie:* de organisatie, bedoeld in [artikel 1.1, eerste lid, van de Wet luchtvaart](../../../../../../../wet/wet/luchtvaart/BWBR0005555/README.md);  

*intrinsiek risico* kans op beduidend onjuiste opgaven van een parameter in het emissieverslag, in de veronderstelling dat er terzake geen controle wordt uitgeoefend;  

*luchtvaartterrein van aankomst:* luchtvaartterrein waar een vlucht als bedoeld in bijlage I bij de EG-richtlijn handel in broeikasgasemissierechten eindigt;  

*luchtvaartterrein van vertrek:* luchtvaartterrein waar een vlucht als bedoeld in bijlage I bij de EG-richtlijn handel in broeikasgasemissierechten aanvangt;  

*luchtvaartterreincombinatie:* combinatie van een luchtvaartterrein van vertrek en een luchtvaartterrein van aankomst;  

*monitoringsmethodiek:* geheel van de methoden dat door de vliegtuigexploitant wordt gebruikt om per vlucht de CO <sub>2</sub> -emissies of de tonkilometergegevens te bepalen;  

*niveau:* indeling van een specifieke methodiek in een hiërarchisch opgezette reeks van nauwkeurigheden waarmee het brandstofverbruik en de vracht worden vastgesteld;  

*orthodromische afstand:* de kortste afstand tussen twee punten op het aardoppervlak, als gemeten over het aardoppervlak, waarvan de benaderde waarde wordt bepaald met behulp van het in artikel 3.7.1.1 van bijlage 15 bij het op 7 december 1944 te Chicago tot stand gekomen verdrag inzake de internationale burgerluchtvaart (Trb. 1973, 109) bedoelde systeem, zijnde WGS 84;  

*passagiers:* personen die zich tijdens een vlucht aan boord van het luchtvaartuig bevinden, met uitzondering van de bemanningsleden;  

*vracht:* vracht als bedoeld in [artikel 16.1, eerste lid, van de wet](../../../../../../../wet/wet/milieubeheer/BWBR0003245/README.md).     
2.  Artikel 2, eerste lid, is voor wat betreft de begripsbepalingen van biobrandstof, biomassa, biomassafractie, bronstroom, commercieel verhandelbare brandstoffen, commercieel verhandelbare standaardbrandstoffen, conservatief, de minimis-bronstromen, energiebalansmethode, inherent CO <sub>2</sub>, kalibratie, kleine bronstromen, onzekerheid, verbrandingsemissie en zuiver van overeenkomstige toepassing, met dien verstande dat: 

a. het begrip ‘bronstroom’ geen betrekking heeft op grondstof en product;  

b. het begrip ‘partij’ geen betrekking heeft op materiaal;  

c. in de begripsbepaling van energiebalansmethode de zinsnede ‘in een CO <sub>2</sub> -eenheid met verbrandingsemissies’ wordt weggelaten;  

d. de begripsbepaling van commercieel verhandelbare brandstoffen ook betrekking heeft op vliegtuigkerosine (JET A1 of JET A), vliegtuigbenzine van het type JET B en vliegtuigbenzine van het type ‘AvGas’.     

### §  2.2.2  

####Monitoringsplan

### Artikel  34e  

####Indiening monitoringsplan voor emissies en tonkilometergegevens

1.  Ten minste vier maanden voor het begin van het eerste kalenderjaar waarover ingevolge [artikel 16.39f, eerste lid, van de wet](../../../../../../../wet/wet/milieubeheer/BWBR0003245/README.md) een emissieverslag moet worden opgesteld, dient de vliegtuigexploitant bij het bestuur van de emissieautoriteit een ontwerp van een monitoringsplan in.   
2.  Een vliegtuigexploitant die voornemens is een aanvraag om kosteloze toewijzing van broeikasgasemissierechten als bedoeld in [artikel 16.39j, eerste lid](../../../../../../../wet/wet/milieubeheer/BWBR0003245/README.md), of [artikel 16.39n, eerste lid, van de wet](../../../../../../../wet/wet/milieubeheer/BWBR0003245/README.md) in te dienen, dient ten minste vier maanden voor het begin van het kalenderjaar waarover ten behoeve van die aanvraag tonkilometergegevens worden vastgesteld, bij het bestuur van de emissieautoriteit een ontwerp van een plan als bedoeld in artikel 16.39j, derde lid, onder a, van de wet in.   
3.  In afwijking van het eerste en tweede lid mag de vliegtuigexploitant, in gevallen als bedoeld in [artikel 16.39a, tweede lid, onder b, van de wet](../../../../../../../wet/wet/milieubeheer/BWBR0003245/README.md), indien op het in het eerste of tweede lid bedoelde tijdstip nog niet overeenkomstig artikel 16.39a, derde lid, van de wet vaststaat dat Nederland ten aanzien van die vliegtuigexploitant de administrerende lidstaat is, het in het eerste onderscheidenlijk tweede lid bedoelde ontwerp indienen zo spoedig mogelijk nadat is komen vast te staan dat Nederland ten aanzien van die vliegtuigexploitant de administrerende lidstaat is.   
4.  Het ontwerp van het plan voldoet aan de in de artikelen 34f tot en met 34j ten aanzien van het desbetreffende plan gestelde eisen.   

### Artikel  34f  

####Standaardformulier

1.  Het monitoringsplan wordt opgesteld met gebruikmaking van het standaardformulier voor het monitoringsplan zoals aangeduid in de Mededeling van de Commissie van de Europese Gemeenschappen over de bekendmaking van de elektronische standaardformulieren en de bestandsformatspecificaties bedoeld in Beschikking 2007/589/EG met betrekking tot de vereisten voor monitoring en rapportage overeenkomstig Richtlijn 2003/87/EG tot vaststelling van een regeling voor de handel in broeikasgasemissierechten binnen de Gemeenschap (PbEU 2009, C 261).   
2.  Het plan, bedoeld in [artikel 16.39j, derde lid, onder a, van de wet](../../../../../../../wet/wet/milieubeheer/BWBR0003245/README.md), wordt opgesteld met gebruikmaking van het standaardformulier voor dat plan zoals aangeduid in de mededeling, bedoeld in het eerste lid.   

### Artikel  34g  

####Inhoud monitoringsplan voor emissies

Het monitoringsplan bevat in elk geval de volgende gegevens: 

a. de identificatiegegevens van de vliegtuigexploitant en een beschrijving van de activiteiten, bedoeld in onderdeel 2 van het standaardformulier, bedoeld in artikel 34f, eerste lid, alsmede de contactgegevens van de vliegtuigexploitant en van een binnen de onderneming ter zake verantwoordelijke persoon als bedoeld in onderdeel 3 van dat standaardformulier;  

b. een vermelding van de versie van het monitoringsplan;  

c. een initiële lijst van luchtvaartuigtypen in de vloot van de vliegtuigexploitant die op het tijdstip van indiening van het ontwerp van het monitoringsplan in bedrijf zijn alsmede het aantal luchtvaartuigen per type;  

d. een indicatieve lijst van extra luchtvaartuigtypen die naar verwachting zullen worden gebruikt, zo mogelijk met vermelding van het geraamde aantal luchtvaartuigen per type en de bij ieder luchtvaartuigtype behorende brandstofstromen;  

e. een beschrijving van de gebruikte procedures en systemen en de verantwoordelijkheden inzake controle van de volledigheid van de lijst van luchtvaartuigen die de vliegtuigexploitant tijdens het kalenderjaar heeft gebruikt en waarvoor hij overeenkomstig de bij deze regeling behorende bijlagen XVIII, hoofdstuk XVIII.1, en XIX, hoofdstuk XIX.1, verantwoordelijk is;  

f. een beschrijving van de procedures die worden gebruikt ter controle van de volledigheid van de lijst van vluchten die per luchtvaartterreincombinatie plaatsvinden onder de eenduidige ICAO-aanduiding van de vliegtuigexploitant of, indien deze aanduiding niet aanwezig is, onder de registratiemarkering van de luchtvaartuigen die door hem worden geëxploiteerd;  

g. een beschrijving van de procedures die worden gebruikt om vast te stellen of een vlucht onder bijlage I bij de EG-richtlijn handel in broeikasgasemissierechten valt;  

h. een schatting van de totale jaarlijkse emissies van fossiel CO <sub>2</sub> voor vluchten die onder bijlage I bij de EG-richtlijn handel in broeikasgasemissierechten vallen;  

i. een beschrijving van de methoden voor het bepalen van het brandstofverbruik van de luchtvaartuigen waarvoor de vliegtuigexploitant overeenkomstig de bij deze regeling behorende bijlagen XVIII, hoofdstuk XVIII.1, en XIX, hoofdstuk XIX.1, verantwoordelijk is, omvattende in elk geval: 

1°. de gekozen methodiek voor de berekening van het brandstofverbruik, te weten methode A of B als bedoeld in de bij deze regeling behorende bijlage XVIII, hoofdstuk XVIII.2, paragraaf 2.2;  

2°. een onderbouwing van de aanpak indien niet voor alle luchtvaartuigtypen dezelfde methode wordt toegepast, onder toevoeging van een lijst waarin wordt gespecificeerd welke methode in welke omstandigheden wordt toegepast;  

3°. de gegevensbron die wordt gebruikt ter bepaling van de gegevens over de hoeveelheid getankte brandstof en de hoeveelheid brandstof in de brandstoftanks, alsmede de methoden voor overdracht, opslag en raadpleging van die gegevens;  

4°. procedures voor de meting van de hoeveelheid getankte brandstof en de hoeveelheid brandstof in de brandstoftanks, inclusief de gekozen niveaus, alsmede een beschrijving van de gebruikte meetinstrumenten en, indien van toepassing, de procedures voor registratie, aflezing, overdracht en opslag van de informatie betreffende de metingen;  

5°. de onzekerheid van de meetapparatuur die wordt gebruikt om het brandstofverbruik te bepalen en de onderbouwing, bedoeld in artikel 34q;  

6°. een procedure die garandeert dat de totale aan de brandstofmetingen verbonden onzekerheid zodanig is dat wordt voldaan aan de eisen van het gekozen niveau, bedoeld in de bij deze regeling behorende bijlage XVIII, hoofdstuk XVIII.2, paragraaf 2.3, met verwijzing naar de kalibratiecertificaten van de meetsystemen, nationale wetgeving, clausules in overeenkomsten of door de brandstofleveranciers gehanteerde nauwkeurigheidsnormen;  

7°. de methode ter bepaling van de dichtheid van brandstof;  

8°. indien de vliegtuigexploitant bij het bepalen van de dichtheid van brandstof gebruik maakt van standaard dichtheid-temperatuurcorrelatietabellen: een aanduiding van de bron van die tabellen;  

9°. de procedures voor de bepaling van de dichtheid van brandstof die bij de bepaling van de hoeveelheid getankte brandstof en de hoeveelheid brandstof in de brandstoftanks worden toegepast, met inbegrip van een beschrijving van de gebruikte meetinstrumenten, of, indien meting niet mogelijk is, de gebruikte standaardwaarde en een motivering daarvan;  

10°. de procedure die wordt gebruikt om te controleren of de hoeveelheid getankte brandstof zoals vermeld in de door de brandstofleverancier verstrekte informatie overeenstemt met de hoeveelheid getankte brandstof zoals gemeten aan boord van het luchtvaartuig;  

11°. een lijst van met bijzondere omstandigheden verband houdende afwijkingen van de van toepassing zijnde monitoringsmethodiek zoals opgenomen in de onderdelen 1° tot en met 8° voor specifieke luchtvaartterreinen of typen luchtvaartterreinen;    

j. de emissiefactoren voor ieder brandstoftype, of, in het geval van alternatieve brandstoffen, de methodiek ter bepaling van de emissiefactoren, inclusief de aanpak inzake bemonstering en analysemethoden, en een beschrijving van de gebruikte meetinstanties en hun accreditatie of hun kwaliteitsborgingsprocedures als bedoeld in artikel 17;  

k. een beschrijving van de methode waarmee ontbrekende gegevens worden vastgesteld, bedoeld in artikel 34r;  

l. een beschrijving van de gegevensverzamelings- en verwerkingsactiviteiten, bedoeld in artikel 34u, en de controleactiviteiten, bedoeld in artikel 34x en de artikelen 34z tot en met 34af, met inbegrip van een verwijzing naar de procedures voor het vaststellen van gegevensverzamelings- en verwerkingsactiviteiten, bedoeld in artikel 34v, en een beschrijving van de procedures voor controleactiviteiten als bedoeld in artikel 34y;  

m. indien van toepassing: koppelingen met activiteiten die plaatsvinden in het kader van het communautaire milieubeheer- en milieuauditsysteem (EMAS), dan wel een ander intern milieubeheerssysteem.    

### Artikel  34h  

####Identificatie vliegtuigexploitant

1.  De identificatie, bedoeld in artikel 34g, onder a, geschiedt op basis van: 

a. de unieke ICAO-aanduiding van de vliegtuigexploitant zoals vermeld in vak 7 van het vluchtplan die door de luchtverkeersleiding als roepnaam wordt gebruikt, of  

b. bij het ontbreken van een unieke ICAO-aanduiding als bedoeld onder a: de registratiemarkering van het door de vliegtuigexploitant geëxploiteerde luchtvaartuig zoals vermeld in vak 7 van het vluchtplan.     
2.  Indien de identiteit van de vliegtuigexploitant niet bekend is, wordt de eigenaar van het luchtvaartuig beschouwd als de vliegtuigexploitant, tenzij de eigenaar ten genoegen van het bestuur van de emissieautoriteit aantoont welke andere persoon de vliegtuigexploitant was.   

### Artikel  34i  

####Inhoud monitoringsplan voor kleine emittenten

1.  Indien een vliegtuigexploitant die geen commerciële luchtvervoersonderneming is als bedoeld in artikel 1 van de Regeling interpretatie luchtvaartactiviteiten handel in emissierechten, ten genoegen van het bestuur van de emissieautoriteit aantoont dat hij gedurende drie opeenvolgende periodes van vier maanden minder dan 243 vluchten per periode uitvoert of dat hij vluchten met een totale CO <sub>2</sub> -emissie van minder dan 10.000 ton per jaar uitvoert, vermeldt hij in elk geval de volgende gegevens in het monitoringsplan: 

a. de in artikel 34g bedoelde gegevens, met uitzondering van de gegevens, bedoeld onder i;  

b. een bewijs dat aan een van beide of beide in de aanhef vermelde voorwaarden is voldaan;  

c. de bevestiging dat een instrument als bedoeld in artikel 34l, derde lid, wordt gebruikt, alsmede een specificatie van het instrument en een beschrijving daarvan.     
2.  Het eerste lid is niet van toepassing indien de betrokken exploitant geen gebruik maakt van de vereenvoudigde monitoringsprocedure voor het bepalen van het brandstofverbruik, bedoeld in artikel 34l, derde lid.   

### Artikel  34j  

####Inhoud monitoringsplan voor tonkilometergegevens

1.  De vliegtuigexploitant vermeldt in het plan, bedoeld in [artikel 16.39j, derde lid, onder a, van de wet](../../../../../../../wet/wet/milieubeheer/BWBR0003245/README.md), in elk geval de volgende gegevens: 

a. de in artikel 34g bedoelde gegevens, met uitzondering van de gegevens, bedoeld onder h, i en k;  

b. een beschrijving van de methoden ter bepaling van de tonkilometergegevens per vlucht, met inbegrip van: 

1°. de procedures, verantwoordelijkheden, methoden, gegevensbronnen en berekeningsformules voor de bepaling en de registratie van de afstand per luchtvaartterreincombinatie;  

2°. een bevestiging dat de lengte- en breedteligging van luchtvaartterreinen wordt ontleend aan gegevens over de ligging van luchtvaartterreinen die op grond van bijlage 15 bij het op 7 december 1944 te Chicago tot stand gekomen verdrag inzake de internationale burgerluchtvaart (Trb. 1973, 109) in ‘Aeronauticals Publications’ worden gepubliceerd dan wel een bron die dergelijke gegevens gebruikt;  

3°. de procedures voor het bepalen van informatie over de ligging van luchtvaartterreinen;  

4°. een aanduiding of niveau 1 dan wel niveau 2 als bedoeld in de bij deze regeling behorende bijlage XIX, hoofdstuk XIX.3, wordt gebruikt bij het vaststellen van de massa van passagiers en hun ingecheckte bagage, waarbij wordt gevoegd een beschrijving van de procedure ter bepaling van de massa van passagiers indien niveau 2 wordt gebruikt;  

5°. een aanduiding of de vliegtuigexploitant verplicht is documentatie over massa en zwaartepunt bij te houden voor de vluchten waarvoor hij verantwoordelijk is overeenkomstig de bij deze regeling behorende bijlage XIX, hoofdstuk XIX.1;  

6°. een beschrijving van de alternatieve methode die wordt gebruikt voor de bepaling van massa van vracht en post als de vliegtuigexploitant overeenkomstig internationale regelgeving niet verplicht is documentatie over massa en zwaartepunt te hanteren;  

7°. een bevestiging dat het servicegewicht en het leeggewicht van alle pallets en containers die geen deel uitmaken van de vracht niet worden meegenomen in de berekening van tonkilometergegevens;  

8°. een beschrijving van de procedures ter bepaling van de massa van vracht en post;  

9°. een beschrijving van de meetinstrumenten die voor de bepaling van de massa van passagiers, vracht en post worden gebruikt.       
2.  Artikel 34h is van overeenkomstige toepassing.   

### §  2.2.3  

####Monitoringsmethodiek broeikasgasemissies

### Artikel  34k  

####Bepaling CO <sub>2</sub> -emissies

De vliegtuigexploitant bepaalt per vlucht de CO <sub>2</sub> -emissies van het luchtvaartuig overeenkomstig de bij deze regeling behorende bijlage XVIII.  

### Artikel  34l  

####Bepaling brandstofverbruik

1.  De vliegtuigexploitant bepaalt per vlucht en per bronstroom het brandstofverbruik overeenkomstig de bij deze regeling behorende bijlage XVIII, hoofdstuk XVIII.2.   
2.  Bij de bepaling van het brandstofverbruik wordt tevens de brandstof betrokken die wordt verbruikt door het hulpaggregaat.   
3.  In afwijking van het eerste lid mag een vliegtuigexploitant die geen commerciële luchtvervoersonderneming is als bedoeld in artikel 1 van de Regeling interpretatie luchtvaartactiviteiten handel in emissierechten en die ten genoegen van het bestuur van de emissieautoriteit aantoont dat hij gedurende drie opeenvolgende periodes van vier maanden minder dan 243 vluchten per periode uitvoert of dat hij vluchten met een totale CO <sub>2</sub> -emissie van minder dan 10.000 ton per jaar uitvoert, het brandstofverbruik schatten met behulp van: 

a. instrumenten die door de Eurocontrol-organisatie worden gebruikt, of  

b. instrumenten die door een andere bevoegde organisatie worden gebruikt, mits deze instrumenten alle relevante luchtverkeersinformatie, zoals die waarover de Eurocontrol-organisatie beschikt, kunnen verwerken,   mits deze instrumenten en de toepassing van de correctiefactoren ter compensatie van onnauwkeurigheden in de modellen zijn goedgekeurd door de Commissie van de Europese Gemeenschappen.   

### Artikel  34m  

####Bepaling emissiefactor

1.  De vliegtuigexploitant past voor vliegtuigkerosine van het type JET A1 of JET A, vliegtuigbenzine van het type JET B en vliegtuigbenzine van het type ‘AvGas’ de standaardemissiefactor toe die voor die brandstof is gespecificeerd in de bij deze regeling behorende bijlage XVIII, hoofdstuk XVIII.3.   
2.  De vliegtuigexploitant bepaalt voor brandstoffen die niet onder het eerste lid vallen, de emissiefactor overeenkomstig de bij deze regeling behorende bijlage XVIII, hoofdstuk XVIII.4.   
3.  Indien de brandstof als bedoeld in het tweede lid een de minimis-bronstroom is, mag de vliegtuigexploitant een in het monitoringsplan neergelegde schattingsmethode gebruiken om de emissiefactor te bepalen.   
4.  In afwijking van het tweede lid mag de vliegtuigexploitant de voor de brandstoffen specifieke IPCC-referentiewaarde voor de emissiefactor toepassen als bedoeld in de bij deze regeling behorende bijlage VI.   
5.  In afwijking van het tweede lid mag de vliegtuigexploitant de emissiefactor voor commercieel verhandelbare brandstoffen afleiden van overeenkomstig artikel 34ae geregistreerde facturen van de brandstofleverancier indien hij ten genoegen van het bestuur van de emissieautoriteit aantoont dat de afgeleide emissiefactoren zijn gebaseerd op aanvaarde internationale normen.   

### Artikel  34n  

####Bepaling calorische onderwaarde en koolstofgehalte

1.  Indien de vliegtuigexploitant gebruik maakt van brandstoffen die niet onder artikel 34m, eerste lid, vallen, bepaalt de vliegtuigexploitant de calorische onderwaarde en het koolstofgehalte van deze brandstoffen overeenkomstig de bij deze regeling behorende bijlage XVIII, hoofdstuk XVIII.4.   
2.  Indien de in het eerste lid bedoelde brandstof een de minimis-bronstroom is, mag de vliegtuigexploitant een in het monitoringsplan neergelegde schattingsmethode gebruiken om de calorische onderwaarde te bepalen.   
3.  In afwijking van het eerste lid mag de vliegtuigexploitant de voor de brandstoffen specifieke IPCC-referentiewaarde voor de calorische onderwaarde toepassen als bedoeld in de bij deze regeling behorende bijlage VI.   
4.  In afwijking van het eerste lid mag de vliegtuigexploitant de calorische onderwaarde en het koolstofgehalte voor commercieel verhandelbare brandstoffen afleiden van overeenkomstig artikel 34ae geregistreerde facturen van de brandstofleverancier indien hij ten genoegen van het bestuur van de emissieautoriteit aantoont dat de afgeleide calorische onderwaarde en het koolstofgehalte zijn gebaseerd op aanvaarde internationale normen.   

### Artikel  34o  

####Bepaling biomassafractie

1.  Indien de vliegtuigexploitant gebruik maakt van gemengde brandstoffen die biomassa bevatten, wordt de biomassafractie bepaald overeenkomstig de bij deze regeling behorende bijlage XVIII, hoofdstuk XVIII.4.   
2.  Indien de in het eerste lid bedoelde brandstof een de minimis-bronstroom is, mag de vliegtuigexploitant een in het monitoringsplan neergelegde schattingsmethode gebruiken om de biomassafractie te bepalen.   
3.  In afwijking van het eerste lid mag de vliegtuigexploitant het biomassagehalte voor commercieel verhandelbare brandstoffen afleiden van overeenkomstig artikel 34ae geregistreerde facturen van de brandstofleverancier indien hij ten genoegen van het bestuur van de emissieautoriteit aantoont dat de biomassafractie is gebaseerd op aanvaarde internationale normen.   

### Artikel  34p  

####Bepaling hoeveelheid zuivere biomassa

1.  In afwijking van artikel 34o, eerste lid, mag de vliegtuigexploitant voor de bepaling van de hoeveelheid zuivere biomassa ten genoegen van het bestuur van de emissieautoriteit een energiebalansmethode of een schattingsmethode toepassen.   
2.  In afwijking van artikel 34o, eerste lid, mag de vliegtuigexploitant ten genoegen van het bestuur van de emissieautoriteit voor de bepaling van CO <sub>2</sub> -emissies uit fossiel materiaal dat als onzuiverheid voorkomt in als zuivere biomassa aangemerkte brandstoffen een schattingsmethode toepassen.   
3.  De in het eerste en tweede bedoelde CO <sub>2</sub> -emissies worden in het emissieverslag gerapporteerd onder de biomassabronstroom.   

### Artikel  34q  

####Beoordeling onzekerheid bij bepaling CO <sub>2</sub> -emissies

1.  Bij de bepaling van de CO <sub>2</sub> -emissies, bedoeld in artikel 34k, identificeert en onderbouwt de vliegtuigexploitant de belangrijkste bronnen van onzekerheid en de daarbij behorende onzekerheidsniveaus.   
2.  De vliegtuigexploitant hoeft de geïdentificeerde onzekerheidsniveaus met betrekking tot de bepaling van het brandstofverbruik niet te onderbouwen indien de hoeveelheid getankte brandstof uitsluitend is bepaald op basis van de gefactureerde hoeveelheid brandstof of andere passende door de brandstofleverancier verstrekte informatie.   
3.  Indien systemen aan boord van het luchtvaartuig worden gebruikt om de hoeveelheid getankte brandstof te bepalen, onderbouwt de vliegtuigexploitant de onzekerheid van de brandstofmetingen door gebruik te maken van kalibratiecertificaten.   
4.  Indien de in het derde lid bedoelde kalibratiecertificaten niet beschikbaar zijn, onderbouwt de vliegtuigexploitant de onzekerheid van de brandstofmetingen door: 

a. specificaties aan te leveren die door de leveranciers van de meetsystemen aan boord van het luchtvaartuig zijn verstrekt omtrent de onzekerheid van deze meetsystemen, en  

b. aan te tonen dat routinematige controles worden uitgeoefend teneinde het goed functioneren van de brandstofmeetsystemen te waarborgen.     
5.  De vliegtuigexploitant mag de onzekerheid van andere dan in het derde lid bedoelde componenten van de monitoringsmethodiek onderbouwen door gebruik te maken van een conservatieve inschatting van deskundigen waarbij het geschatte aantal vluchten binnen een rapportageperiode in acht wordt genomen.   
6.  Indien meetsystemen aan boord van het luchtvaartuig worden gebruikt om de hoeveelheid getankte brandstof te bepalen, voert de vliegtuigexploitant regelmatig controles uit tussen de hoeveelheid getankte brandstof die op de gefactureerde gegevens of andere passende door de brandstofleverancier verstrekte informatie van de brandstofleverancier is aangegeven en de hoeveelheid getankte brandstof die is gemeten door meetsystemen aan boord van het luchtvaartuig.   
7.  Wanneer bij controles als bedoeld in het zesde lid afwijkingen tussen gemeten en gefactureerde of andere passende door brandstofleverancier verstrekte informatie over hoeveelheden worden geconstateerd door de vliegtuigexploitant en deze afwijkingen het toegestane maximum dat is aangegeven in de daarvoor bestemde procedure van artikel 34v overschrijdt, neemt de vliegtuigexploitant corrigerende maatregelen als bedoeld in artikel 34ac.   

### Artikel  34r  

####Ontbrekende gegevens

1.  Indien het bestuur van de emissieautoriteit, de vliegtuigexploitant of de verificateur ontdekt dat voor een vlucht als bedoeld in bijlage I bij de EG-richtlijn handel in broeikasgasemissierechten de voor de bepaling van de CO <sub>2</sub> -emissies noodzakelijke gegevens of een deel van deze gegevens ontbreken als gevolg van overmacht en indien deze gegevens niet kunnen worden bepaald met behulp van een andere methode die is opgenomen in het monitoringsplan, mag de vliegtuigexploitant deze emissies schatten met behulp van een van de volgende methoden: 

a. instrumenten die door de Eurocontrol-organisatie worden gebruikt;  

b. instrumenten die door een andere bevoegde organisatie worden gebruikt, mits deze instrumenten alle relevante luchtverkeersinformatie, zoals die waarover de Eurocontrol-organisatie beschikt, kunnen verwerken,   mits deze instrumenten en de toepassing van de correctiefactoren ter compensatie van onnauwkeurigheden in de modellen zijn goedgekeurd door de Commissie van de Europese Gemeenschappen.   
2.  Indien de voor de bepaling van de CO <sub>2</sub> -emissies noodzakelijke gegevens of een deel van deze gegevens ontbreken als gevolg van het uitvallen van meetsystemen of het verlies van primaire gegevens, mag de vliegtuigexploitant de ontbrekende gegevens aanvullen door een conservatieve schattingsmethode van de emissies toe te passen met behulp van: 

a. de in het eerste lid bedoelde instrumenten, of  

b. een alternatieve in het monitoringsplan opgenomen methode.     
3.  De hoeveelheid geschatte CO <sub>2</sub> -emissies als bedoeld in het eerste en tweede lid wordt opgenomen in het emissieverslag.   
4.  De vliegtuigexploitant neemt alle noodzakelijke maatregelen om het ontbreken van gegevens als bedoeld in het eerste en tweede lid te voorkomen, met inbegrip van toereikende controleactiviteiten als bedoeld in artikel 34x.   

### §  2.2.4  

####Meetinstanties bij de bepaling van CO <sub>2</sub> -emissies

### Artikel  34s  

####Uitvoering van werkzaamheden door een meetinstantie

1.  Werkzaamheden als bedoeld in het tweede lid worden verricht door een meetinstantie die voor deze verrichtingen door een accreditatie-instantie is geaccrediteerd volgens EN ISO 17025:2005.   
2.  De door een meetinstantie uit te voeren werkzaamheden omvatten in elk geval: 

a. de bepaling van de emissiefactor, het koolstofgehalte en de calorische onderwaarde, bedoeld in de bij deze regeling behorende bijlage XVIII, hoofdstuk XVIII.4;  

b. de bepaling van de samenstellingsgegevens, bedoeld in de bij deze regeling behorende bijlage XVIII, hoofdstuk XVIII.4;  

c. de bepaling van de biomassafractie, bedoeld in de bij deze regeling behorende bijlage XVIII, hoofdstuk XVIII.4.     
3.  Artikel 17, derde tot en met dertiende lid, is van overeenkomstige toepassing op luchtvaartactiviteiten, met dien verstande dat in afwijking van artikel 17, twaalfde lid, eerste volzin, de initiële validatie plaatsvindt als onderdeel van de inbedrijfstelling van een nieuw systeem als bedoeld in artikel 17, achtste lid.   

### §  2.2.5  

####Monitoringsmethodiek tonkilometergegevens

### Artikel  34t  

####Bepaling tonkilometergegevens

Een vliegtuigexploitant die voornemens is een aanvraag om kosteloze toewijzing van broeikasgasemissierechten als bedoeld in [artikel 16.39j, eerste lid](../../../../../../../wet/wet/milieubeheer/BWBR0003245/README.md), of [artikel 16.39n, eerste lid, van de wet](../../../../../../../wet/wet/milieubeheer/BWBR0003245/README.md) in te dienen, bepaalt de tonkilometergegevens overeenkomstig de bij deze regeling behorende bijlage XIX.  

### §  2.2.6  

####Gegevensverzameling en controleactiviteiten

### Artikel  34u  

####Gegevensverzamelings- en verwerkingsactiviteiten

1.  Overeenkomstig het bepaalde in deze regeling en het door het bestuur van de emissieautoriteit goedgekeurde monitoringsplan stelt de vliegtuigexploitant gegevensverzamelings- en verwerkingsactiviteiten vast die betrekking hebben op de monitoring en rapportage van CO <sub>2</sub> -emissies en voert deze activiteiten uit.   
2.  Tot de gegevensverzamelings- en verwerkingsactiviteiten, bedoeld in het eerste lid, behoren ten minste: 

a. het uitvoeren van metingen en het controleren en registreren van primaire meetgegevens;  

b. de monitoring, analyse, registratie, verwerking en berekening van parameters ten behoeve van de rapportage van de CO <sub>2</sub> -emissies;  

c. alle operationele activiteiten met betrekking tot het opstellen van het emissieverslag, de verificatie daarvan en het verzenden van deze verslagen naar het bestuur van de emissieautoriteit.     

### Artikel  34v  

####Procedures voor het vaststellen van gegevensverzamelings- en verwerkingsactiviteiten

De vliegtuigexploitant stelt procedures voor de in artikel 34u, eerste lid, bedoelde gegevensverzamelings- en verwerkingsactiviteiten op. In deze procedures zijn ten minste de volgende elementen opgenomen: 

a. in een schematische weergave de opeenvolging en interactie tussen de afzonderlijke gegevensverzamelings- en verwerkingsactiviteiten waarbij de koppeling tussen de voorgaande en volgende activiteit wordt aangegeven;  

b. degene die verantwoordelijk is voor elke gegevensverzamelings- en verwerkingsactiviteit;  

c. de informatiesystemen en andere systemen die zijn gebruikt voor het verwerken en implementeren van gegevensverzamelings- en verwerkingsactiviteiten;  

d. de wijze waarop de gegevens die verband houden met specifieke gegevensverzamelings- en verwerkingsactiviteiten manueel in het systeem worden ingevoerd;  

e. de wijze waarop gegevensverzamelings- en verwerkingsactiviteiten worden geregistreerd;  

f. de frequentie waarmee gegevensverzamelings- en verwerkingsactiviteiten worden uitgevoerd;  

g. de inherente risico’s van de desbetreffende gegevensverzamelings- en verwerkingsactiviteiten;  

h. de controleactiviteiten die overeenkomstig artikel 34x worden toegepast om het inherente risico bij de desbetreffende gegevensverzamelings- en verwerkingsactiviteiten te beperken.    

### Artikel  34w  

####Controlesysteem

1.  De vliegtuigexploitant zet een effectief controlesysteem op dat garandeert dat het emissieverslag geen onjuiste opgaven bevat en in overeenstemming is met het door het bestuur van de emissieautoriteit goedgekeurde monitoringsplan en het bepaalde in deze regeling.   
2.  Het in het eerste lid bedoelde controlesysteem bestaat uit: 

a. de beoordeling door de vliegtuigexploitant van het intrinsiek risico en het controlerisico alsmede de kans op onjuiste opgaven in het emissieverslag en non-conformiteiten ten aanzien van het door het bestuur van de emissieautoriteit goedgekeurde monitoringsplan en het bepaalde in deze regeling;  

b. de controleactiviteiten die de onder a bedoelde risico’s beperken.     
3.  De vliegtuigexploitant evalueert en verbetert het in het eerste lid bedoelde controlesysteem aan de hand van interne audits van dit systeem en de gerapporteerde gegevens.   

### Artikel  34x  

####Controleactiviteiten

1.  De vliegtuigexploitant stelt aan de hand van de risicobeoordeling, bedoeld in artikel 34w, tweede lid, onder a, passende controleactiviteiten vast om de intrinsieke risico’s en controlerisico’s te beheersen en te beperken.   
2.  De vliegtuigexploitant past de controleactiviteiten toe overeenkomstig de in artikel 34w, tweede lid, onder a, bedoelde risicobeoordeling en zorgt ervoor dat deze controleactiviteiten toereikend blijven om de in het eerste lid bedoelde risico’s te beheersen en te beperken.   
3.  Tot de in het eerste lid bedoelde controleactiviteiten behoren ten minste: 

a. kwaliteitsborging van de deskundigheid van de personen die met de uitvoering van de gegevensverzamelings- en verwerkingsactiviteiten en het controlesysteem zijn belast overeenkomstig artikel 34af;  

b. kwaliteitsborging van de gebruikte meetapparatuur en informatietechnologie overeenkomstig artikel 34z;  

c. interne toetsing en validatie van de gerapporteerde gegevens overeenkomstig artikel 34aa;  

d. kwaliteitsborging van uitbestede processen overeenkomstig artikel 34ab;  

e. correcties en bijsturingsmaatregelen overeenkomstig artikel 34ac;  

f. de registratie en documentatie alsmede het beheer van documentatie overeenkomstig de artikelen 34ad en 34ae.     

### Artikel  34y  

####Procedures voor de risicobeoordeling en controleactiviteiten

De vliegtuigexploitant stelt voor de in artikel 34w, tweede lid, onder a, bedoelde risicobeoordeling en de in artikel 34x bedoelde controleactiviteiten procedures vast. In deze procedures zijn ten minste de volgende elementen opgenomen: 

a. de activiteiten die worden uitgevoerd ten behoeve van de desbetreffende risicobeoordeling en controleactiviteit;  

b. de wijze waarop de risicobeoordeling en de controleactiviteit worden uitgevoerd;  

c. de procedures voor het uitvoeren van de desbetreffende risicobeoordeling en controleactiviteit;  

d. degene die verantwoordelijk is voor de risicobeoordeling en de controleactiviteiten;  

e. de informatiesystemen die zijn gebruikt voor het uitvoeren van de risicobeoordeling en de controleactiviteiten;  

f. de wijze waarop de risicobeoordeling en de controleactiviteiten worden geregistreerd;  

g. de frequentie waarmee of het tijdstip waarop de risicobeoordeling en de controleactiviteiten worden uitgevoerd;  

h. de controlerisico’s die samenhangen met de controleactiviteiten.    

### Artikel  34z  

####Kwaliteitsborging meetapparatuur

1.  De vliegtuigexploitant draagt er zorg voor dat de ter bepaling van de CO <sub>2</sub> -emissies gebruikte meetapparatuur regelmatig en voorafgaand aan het gebruik wordt gekalibreerd, bijgesteld en gecontroleerd op grond van meetnormen die, indien beschikbaar, zijn afgeleid van relevante internationale meetnormen.   
2.  De vliegtuigexploitant registreert de resultaten van de kwaliteitsborging van de in het eerste lid bedoelde werkzaamheden in het register, bedoeld in artikel 34ae.   
3.  Op grond van de resultaten, bedoeld in het tweede lid, beoordeelt de vliegtuigexploitant de geldigheid van de resultaten van eerder uitgevoerde metingen en registreert hij de uitkomst van deze beoordeling in het register, bedoeld in artikel 34ae.   
4.  Indien uit de kalibratie en de controles blijkt dat de in het eerste lid bedoelde meetapparatuur niet naar behoren functioneert, neemt de vliegtuigexploitant onmiddellijk maatregelen teneinde te verzekeren dat deze situatie zo spoedig mogelijk wordt beëindigd.   
5.  Indien de in het eerste lid bedoelde meetapparatuur niet kan worden gekalibreerd, neemt de vliegtuigexploitant alternatieve controleactiviteiten op in het monitoringsplan.   
6.  Indien de vliegtuigexploitant gebruik maakt van informatietechnologie, is deze zodanig ontworpen, gedocumenteerd, beproefd, geïmplementeerd, gecontroleerd en onderhouden dat een betrouwbare, nauwkeurige en tijdige verwerking van de gegevens is gewaarborgd.   
7.  De kwaliteitsborging van het gebruik van informatietechnologie, bedoeld in het zesde lid, omvat ten minste toegangscontrole, back-up- en herstelprocedures, continuïteitsplanning en beveiliging inclusief een correcte toepassing van de berekeningsformules die zijn opgenomen in het monitoringsplan.   

### Artikel  34aa  

####Toetsing en controle van gegevens

1.  De vliegtuigexploitant toetst en controleert de gegevens die afkomstig zijn uit de in artikel 34u bedoelde gegevensverzamelings- en verwerkingsactiviteiten.   
2.  De in het eerste lid bedoelde toetsing en controle omvatten ten minste: 

a. een vergelijking van de gegevens die de vliegtuigexploitant over verschillende kalenderjaren heeft verkregen, en  

b. een vergelijking van de gegevens van verschillende operationele gegevensverzamelingssystemen.     
3.  De toetsing en de controle van deze gegevens worden zodanig opgezet dat de criteria voor het afkeuren van de gegevens zoveel mogelijk van tevoren vaststaan. Hiertoe worden de criteria opgenomen in de procedure voor de toetsing en controle van gegevens als bedoeld in artikel 34y.   

### Artikel  34ab  

####Kwaliteitsborging van uitbestede processen

1.  Indien de vliegtuigexploitant een of meer gegevensverzamelings- en verwerkingsactiviteiten als bedoeld in artikel 34u of controleactiviteiten als bedoeld in artikel 34x uitbesteedt: 

a. controleert hij de kwaliteit van de uitbestede activiteiten overeenkomstig het bepaalde in deze regeling,  

b. stelt hij passende eisen aan de te leveren prestaties en de toe te passen methoden, en  

c. toetst hij de kwaliteit van de geleverde resultaten.     
2.  De maatregelen voor een transparant beheer van de uitbestede werkzaamheden worden opgenomen in de procedure, bedoeld in artikel 34y.   

### Artikel  34ac  

####Correcties en bijsturingsmaatregelen

1.  Indien een onderdeel van de gegevensverzamelings- en verwerkingsactiviteiten, bedoeld in artikel 34u, of de controleactiviteiten, bedoeld in artikel 34x, niet naar behoren of niet binnen de grenzen van de in de artikelen 34v en 34y bedoelde procedures functioneert, neemt de vliegtuigexploitant onverwijld passende corrigerende maatregelen en worden de afgekeurde gegevens aangepast.   
2.  De vliegtuigexploitant beoordeelt de geldigheid van de uitkomsten van de desbetreffende procedurestappen in de gegevensverzamelings- en verwerkingsactiviteiten of controleactiviteiten, traceert de basisoorzaak van het desbetreffende mankement of de desbetreffende fout en neemt passende corrigerende maatregelen.   

### Artikel  34ad  

####Documentenbeheer

De vliegtuigexploitant ziet toe op het beheer van alle documenten die zijn vereist in het kader van de uitvoering van de in [afdeling 16.2.2 van de wet](../../../../../../../wet/wet/milieubeheer/BWBR0003245/README.md) vervatte regeling en beheert deze documenten overeenkomstig de procedure voor documentenbeheer, bedoeld in artikel 34y.  

### Artikel  34ae  

####Register

1.  De vliegtuigexploitant houdt een register bij waarin zijn opgenomen alle gegevens van de gegevensverzamelings- en verwerkingsactiviteiten, bedoeld in artikel 34u, de controleactiviteiten, bedoeld in de artikelen 34w en 34x, de procedures van deze activiteiten, bedoeld in de artikelen 34v en 34y, alsmede de gegevens, bedoeld in artikel 34ah.   
2.  De vliegtuigexploitant ziet erop toe dat de in het eerste lid bedoelde gegevens beschikbaar zijn waar en wanneer deze voor het verrichten van gegevensverzamelings- en verwerkingsactiviteiten noodzakelijk zijn en beschikt over een procedure om de verschillende versies van deze gegevens te identificeren, over te leggen, te verspreiden en te controleren.   
3.  De in het eerste lid bedoelde gegevens worden in het register bewaard voor een periode van tien jaar na het jaar waarover het desbetreffende emissieverslag bij het bestuur van de emissieautoriteit is ingediend.   

### Artikel  34af  

####Verdeling taken, bevoegdheden en verantwoordelijkheden

1.  De vliegtuigexploitant wijst taken, bevoegdheden en verantwoordelijkheden toe voor alle gegevensverzamelings- en verwerkingsactiviteiten als bedoeld in artikel 34u en controleactiviteiten als bedoeld in de artikelen 34w en 34x waarbij onverenigbare taken, bevoegdheden en verantwoordelijkheden op functieniveau worden gescheiden.   
2.  Tot onverenigbare taken, bevoegdheden en verantwoordelijkheden als bedoeld in het eerste lid behoren in ieder geval taken, bevoegdheden en verantwoordelijkheden tussen personen die met de uitvoering van het monitoringsplan zijn belast en personen die met de controle op de naleving daarvan zijn belast.   
3.  Het eerste en tweede lid zijn niet van toepassing indien de functionele scheiding naar het oordeel van het bestuur van de emissieautoriteit in redelijkheid niet kan worden gevergd. In dat geval wordt ten genoegen van het bestuur van de emissieautoriteit aangetoond dat de wijze waarop de taken, bevoegdheden en verantwoordelijkheden zijn georganiseerd, een deugdelijke uitvoering van het monitoringsplan en een deugdelijke controle op de naleving daarvan voldoende waarborgt en dat in alternatieve controles wordt voorzien.   

### Artikel  34ag  

####Gegevensverzameling en controleactiviteiten voor tonkilometergegevens

De artikelen 34u tot en met 34af zijn van overeenkomstige toepassing op tonkilometergegevens indien een vliegtuigexploitant voornemens is een aanvraag om kosteloze toewijzing van broeikasgasemissierechten als bedoeld in [artikel 16.39j, eerste lid](../../../../../../../wet/wet/milieubeheer/BWBR0003245/README.md), of [artikel 16.39n, eerste lid, van de wet](../../../../../../../wet/wet/milieubeheer/BWBR0003245/README.md) in te dienen.  

### §  2.2.7  

####Opslag van informatie

### Artikel  34ah  

####Opslag van informatie

1.  De vliegtuigexploitant documenteert en bewaart de gegevens inzake de monitoring van CO <sub>2</sub> -emissies en, voor zover van toepassing, tonkilometergegevens ten aanzien van een kalenderjaar tot ten minste tien jaar nadat het emissieverslag over dat kalenderjaar bij het bestuur van de emissieautoriteit is ingediend onderscheidenlijk de tonkilometergegevens over dat kalenderjaar aan het bestuur van de emissieautoriteit zijn overgelegd.   
2.  De monitoringsgegevens worden op een zodanige wijze gedocumenteerd en bewaard dat het emissieverslag en, voor zover van toepassing, de tonkilometergegevens kunnen worden geverifieerd overeenkomstig [artikel 16.39g](../../../../../../../wet/wet/milieubeheer/BWBR0003245/README.md) onderscheidenlijk [artikel 16.39j, tweede lid](../../../../../../../wet/wet/milieubeheer/BWBR0003245/README.md), of [artikel 16.39n, tweede lid](../../../../../../../wet/wet/milieubeheer/BWBR0003245/README.md), in verbinding met artikel 16.39j, tweede lid, tweede en derde volzin, van de wet.   
3.  De vliegtuigexploitant bewaart de onderstaande gegevens voor een periode van tien jaar als bedoeld in het eerste lid: 

a. het monitoringsplan en, voor zover van toepassing, het plan, bedoeld in [artikel 16.39j, derde lid, onder a, van de wet](../../../../../../../wet/wet/milieubeheer/BWBR0003245/README.md);  

b. alle gegevens die de juistheid aantonen van de te hanteren monitoringsmethodiek;  

c. de bescheiden waarin de redenen van alle veranderingen en afwijkingen van het monitoringsplan worden gegeven;  

d. alle gegevens inzake de veranderingen en afwijkingen van het monitoringsplan;  

e. het emissieverslag en de overgelegde tonkilometergegevens;  

f. gegevens die zijn gebruikt voor de analyse van de onzekerheid voor de bepaling van CO <sub>2</sub> -emissies;  

g. de lijst van luchtvaartuigen waarvoor de vliegtuigexploitant overeenkomstig de bij deze regeling behorende bijlage XVIII, hoofdstuk XVIII.1, en bijlage XIX, hoofdstuk XIX.1, verantwoordelijk is;  

h. de lijst van vluchten waarop elk kalenderjaar betrekking heeft en waarvoor de vliegtuigexploitant overeenkomstig de bij deze regeling behorende bijlage XVIII, hoofdstuk XVIII.1, en bijlage XIX, hoofdstuk XIX.1, verantwoordelijk is, alsmede de gegevens die nodig zijn om aan te tonen dat die lijst volledig is;  

i. de gegevens die zijn gebruikt ter bepaling van de lading en de afstand voor de jaren waarover tonkilometergegevens worden gerapporteerd;  

j. indien van toepassing: documentatie van de werkwijze met betrekking tot ontbrekende gegevens als bedoeld in artikel 34r, alsmede van de gegevens die zijn gebruikt om de daardoor ontstane leemtes op te vullen;  

k. alle overige informatie die noodzakelijk is om het emissieverslag en, voor zover van toepassing, de tonkilometergegevens te verifiëren.     

### §  2.2.8  

####Wijzigingen van het monitoringsplan

### Artikel  34ai  

####Registratie veranderingen en tijdelijke afwijkingen van het monitoringsplan voor emissies en tonkilometers

Alle veranderingen en tijdelijke afwijkingen van het monitoringsplan en het plan, bedoeld in [artikel 16.39j, derde lid, onder a, van de wet](../../../../../../../wet/wet/milieubeheer/BWBR0003245/README.md), worden opgenomen in het register, bedoeld in artikel 34ae.  

### Artikel  34aj  

####Veranderingen in het monitoringsplan voor emissies en tonkilometers

1.  Alle veranderingen van plannen als bedoeld in artikel 34ai worden tevens overeenkomstig de bij deze regeling behorende bijlage XVIII vermeld in hoofdstuk 1 van het desbetreffende plan.   
2.  De vermelding, bedoeld in het eerste lid, geschiedt onder verwijzing naar het hoofdstuk van het monitoringsplan waarop de verandering betrekking heeft.   
3.  De vermelding, bedoeld in het eerste lid, omvat een korte beschrijving van de aangebrachte verandering.   
4.  Bij de vermelding, bedoeld in het eerste lid, wordt aangegeven of de verandering is gemeld of goedgekeurd overeenkomstig artikel 34al en zo ja, op welke datum die melding onderscheidenlijk goedkeuring heeft plaatsgevonden.   
5.  Het plan wordt voorzien van de datum van de wijziging en een nieuw versienummer.   

### Artikel  34ak  

####Aanpassing monitoringsplan voor emissies

1.  Onverminderd [artikel 16.39h](../../../../../../../wet/wet/milieubeheer/BWBR0003245/README.md) in verbinding met [artikel 16.13 van de wet](../../../../../../../wet/wet/milieubeheer/BWBR0003245/README.md) beziet de vliegtuigexploitant voor het begin van elke in [artikel 16.39j, eerste lid, onder b en c, van de wet](../../../../../../../wet/wet/milieubeheer/BWBR0003245/README.md) bedoelde periode of het monitoringsplan nog juist en volledig is. Hij past het monitoringsplan in elk geval voor het in de eerste volzin bedoelde tijdstip aan indien het plan niet voldoet aan het bepaalde in deze regeling.   
2.  Het bestuur van de emissieautoriteit ziet erop toe dat vliegtuigexploitanten zich houden aan de in het eerste lid opgenomen verplichtingen.   
3.  Bij de beoordeling van het monitoringsplan, bedoeld in het eerste lid, toont de vliegtuigexploitant ten genoegen van het bestuur van de emissieautoriteit aan of de in het monitoringsplan opgenomen monitoringsmethodiek kan worden gewijzigd om de kwaliteit van de verstrekte gegevens te verbeteren zonder onredelijk hoge kosten tot gevolg te hebben.   
4.  De in het monitoringsplan opgenomen monitoringsmethodiek wordt gewijzigd indien de kwaliteit van de verstrekte gegevens overeenkomstig het derde lid kan worden verbeterd. De eerste volzin is niet van toepassing indien de wijziging onredelijk hoge kosten tot gevolg zou hebben.   

### Artikel  34al  

####Melding en goedkeuring veranderingen van het monitoringsplan voor emissies

1.  De vliegtuigexploitant legt een verandering van het monitoringsplan die betrekking heeft op een wijziging van de monitoringsmethodiek vooraf ter goedkeuring voor aan het bestuur van de emissieautoriteit.   
2.  Voor de toepassing van het eerste lid wordt onder wijziging van de monitoringsmethodiek verstaan: 

a. een verandering van het niveau als bedoeld in de bij deze regeling behorende bijlage XVIII, hoofdstuk XVIII.2, paragraaf 2.3;  

b. een overschrijding van de drempelwaarden, bedoeld in de artikelen 34i, eerste lid, en 34l, derde lid;  

c. substantiële veranderingen in het gebruikte brandstoftype;  

d. een verandering van de gebruikte methode om CO <sub>2</sub> -emissies of tonkilometergegevens te bepalen.     
3.  Het eerste lid is niet van toepassing op een wijziging van het monitoringsplan die dwingend voortvloeit uit het bepaalde bij of krachtens [afdeling 16.2.1 van de wet](../../../../../../../wet/wet/milieubeheer/BWBR0003245/README.md).   

### §  2.2.9  

####Goedkeuring van het monitoringsplan voor emissies en tonkilometergegevens

### Artikel  34am  

####Termijn goedkeuring monitoringsplan voor emissies en tonkilometergegevens

Het bestuur van de emissieautoriteit beslist omtrent goedkeuring van een monitoringsplan als bedoeld in de [artikelen 16.39d](../../../../../../../wet/wet/milieubeheer/BWBR0003245/README.md), [16.39j, vierde lid](../../../../../../../wet/wet/milieubeheer/BWBR0003245/README.md), en [16.39n, tweede lid, tweede volzin](../../../../../../../wet/wet/milieubeheer/BWBR0003245/README.md), in verbinding met artikel 16.39j, vierde lid, van de wet binnen vier maanden na de dag waarop het bestuur van de emissieautoriteit het ontwerp van het monitoringsplan heeft ontvangen.  

### §  2.2.10  

####Emissieverslag en aanleveren tonkilometergegevens

### Artikel  34an  

####Emissieverslag

1.  Het emissieverslag wordt opgesteld met gebruikmaking van het standaardformulier voor het emissieverslag zoals aangeduid in de Mededeling van de Commissie van de Europese Gemeenschappen over de bekendmaking van de elektronische standaardformulieren en de bestandsformatspecificaties bedoeld in Beschikking 2007/589/EG met betrekking tot de vereisten voor monitoring en rapportage overeenkomstig Richtlijn 2003/87/EG tot vaststelling van een regeling voor de handel in broeikasgasemissierechten binnen de Gemeenschap (PbEU 2009, C 261).   
2.  In afwijking van het eerste lid mag de vliegtuigexploitant de gegevens in de onderdelen 9b, 9c, 9d en 10 van het in het eerste lid bedoelde standaardformulier in een andere vorm aanleveren op voorwaarde dat een even grote mate van duidelijkheid en toegankelijkheid van de gegevens gewaarborgd is.   

### Artikel  34ao  

####Aanleveren tonkilometergegevens

1.  De tonkilometergegevens worden aangeleverd met gebruikmaking van het standaardformulier voor tonkilometergegevens zoals aangeduid in de Mededeling van de Commissie van de Europese Gemeenschappen over de bekendmaking van de elektronische standaardformulieren en de bestandsformatspecificaties bedoeld in Beschikking 2007/589/EG met betrekking tot de vereisten voor monitoring en rapportage overeenkomstig Richtlijn 2003/87/EG tot vaststelling van een regeling voor de handel in broeikasgasemissierechten binnen de Gemeenschap (PbEU 2009, C 261).   
2.  In afwijking van het eerste lid mag de vliegtuigexploitant de gegevens in de onderdelen 5 en 6 van het in het eerste lid bedoelde standaardformulier in een andere vorm aanleveren op voorwaarde dat een even grote mate van duidelijkheid en toegankelijkheid van de gegevens gewaarborgd is.   

### §  2.2.11  

####Herstel onjuiste opgaven en non-conformiteiten

### Artikel  34ap  

####Herstel onjuiste opgaven en non-conformiteiten

1.  De vliegtuigexploitant herstelt alle onjuiste opgaven en non-conformiteiten die een verificateur tijdens de verificatie en in de verklaring, bedoeld in [artikel 16.39g, eerste lid](../../../../../../../wet/wet/milieubeheer/BWBR0003245/README.md), en [artikel 16.39j, tweede lid](../../../../../../../wet/wet/milieubeheer/BWBR0003245/README.md), en [16.39n, tweede lid, van de wet](../../../../../../../wet/wet/milieubeheer/BWBR0003245/README.md), aan hem heeft medegedeeld.   
2.  Onjuiste opgaven en non-conformiteiten die hersteld kunnen worden en die gevolgen hebben of kunnen hebben voor de totale CO <sub>2</sub> -emissies in het emissieverslag dan wel de tonkilometergegevens, worden door de vliegtuigexploitant in het totale emissiecijfer van het emissieverslag onderscheidenlijk de overgelegde tonkilometergegevens verwerkt.   
3.  Non-conformiteiten die niet kunnen worden hersteld voor 1 april van het kalenderjaar volgend op het kalenderjaar waarop het emissieverslag betrekking heeft en die gevolgen hebben of kunnen hebben voor de totale CO <sub>2</sub> -emissies in het emissieverslag, worden hersteld binnen zes weken na indiening van het emissieverslag.   
4.  Non-conformiteiten die geen gevolgen hebben of kunnen hebben voor de totale CO <sub>2</sub> -emissies in het emissieverslag, worden hersteld binnen drie maanden na indiening van het emissieverslag.   

### Hoofdstuk  3  

####Emissies van stikstofoxiden

### §  3.1  

####Begripsbepalingen

### Artikel  35  

####Begripsbepalingen

Voor de toepassing van dit hoofdstuk wordt verstaan onder: *ISO-luchtcondities*: temperatuur van 288 Kelvin (K), een druk van 101.3 kiloPascal (Pa) en een relatieve vochtigheid van 60 procent; *monitoringsmethodiek*: het geheel van methoden, waaronder de klassenindeling, bedoeld in de bij deze regeling behorende bijlage X, dat door degene die een inrichting drijft, wordt gebruikt om de jaarvracht van NO <sub>x</sub> van een NO <sub>x</sub> -installatie te bepalen; *NO <sub>x</sub> -meetsysteem*: meetsysteem waarmee de NO <sub>x</sub> -concentratie, genormaliseerd naar normaal omstandigheden en gecorrigeerd voor zuurstof, in de schoorsteen wordt gemeten.  

### §  3.2  

####Monitoringsplan

### Artikel  36  

####Inhoud monitoringsplan algemeen

1.  Het monitoringsplan bestaat ten minste uit een beschrijving van: 

a. de gegevens, bedoeld in artikel 3a, onder a tot en met d en f en g;  

b. de operationele procedures binnen de inrichting, die betrekking hebben op: 

1°. de wijze waarop bedrijfsinterne validatie van de meetinstrumenten plaatsvindt, overeenkomstig paragraaf 3.5;  

2°. de wijze waarop wordt gewaarborgd dat de uitvoering van het monitoringsplan op een zorgvuldige wijze plaatsvindt, overeenkomstig paragraaf 3.6;    

c. de procedure waarin aan de hand van een schematische weergave alle operationele activiteiten zijn opgenomen, waaronder het meten, bewerken en opslaan van gegevens, het opstellen van het emissieverslag, de verificatie daarvan en het verzenden van het emissieverslag aan het bestuur van de emissieautoriteit;  

d. de werkomschrijvingen van de activiteiten, bedoeld onder e, die in het kader van de uitvoering van het monitoringsplan plaatsvinden;  

e. indien een niet-geaccrediteerde meetinstantie wordt gebruikt: een beschrijving dat de meetinstantie werkt conform de eisen van geaccrediteerde meetinstanties;  

f. de datum waarop het monitoringsplan is opgesteld en het versienummer daarvan.     
2.  In het monitoringsplan vermeldt de aanvrager tevens een beschrijving alsmede een schematische weergave van: 

a. de afbakening van de verzameling NO <sub>x</sub> -installaties binnen de inrichting;  

b. de naam, de identificatie en het identificatienummer van elke NO <sub>x</sub> -installatie die zich in de inrichting bevindt;  

c. de naam, de identificatie en het identificatienummer van elke installatie die zich in de inrichting bevindt en die NO <sub>x</sub> uitstoot;  

d. indien van toepassing: de naam, de identificatie en het identificatienummer van het cluster NO <sub>x</sub> -verbrandingsinstallaties, het cluster NO <sub>x</sub> -procesinstallaties of het cluster NO <sub>x</sub> -verbrandingsinstallaties en NO <sub>x</sub> -procesinstallaties;  

e. de naam, de identificatie en het identificatienummer van de brandstofstromen binnen de inrichting;  

f. de verdeling van de brandstofstromen over de NO <sub>x</sub> -verbrandingsinstallaties;  

g. de naam en het identificatienummer van de bronnen die zich binnen de inrichting bevinden en die NO <sub>x</sub> uitstoten;  

h. de aansluiting van de desbetreffende bronnen op de NO <sub>x</sub> -installaties;  

i. het afzonderlijke vermogen van alle verbrandingsinstallaties die NO <sub>x</sub> uitstoten binnen de inrichting;  

j. de afzonderlijke productiecapaciteit van alle procesinstallaties die NO <sub>x</sub> uitstoten binnen de inrichting.     
3.  In het monitoringsplan vermeldt de aanvrager tevens afzonderlijk voor elke NO <sub>x</sub> -installatie die zich in de inrichting bevindt, waarop de aanvraag betrekking heeft: 

a. de te monitoren brandstofstromen binnen de NO <sub>x</sub> -installatie alsmede de naam, de identificatie en het identificatienummer, voor zover het tweede lid, onder d, niet van toepassing is.  

b. de naam en het identificatienummer van de bronnen die zich binnen de NO <sub>x</sub> -installatie bevinden, voor zover het tweede lid, onder f, niet van toepassing is;  

c. het totale vermogen, uitgedrukt in megawatt thermisch, van de zich in de inrichting bevindende NO <sub>x</sub> -verbrandingsinstallaties;  

d. het totale vermogen van alle NO <sub>x</sub> -verbrandingsinstallaties binnen de inrichting;  

e. of het vermogen van de NO <sub>x</sub> -verbrandingsinstallaties, uitgedrukt in megawatt thermisch, technisch is begrensd;  

f. de afzonderlijke en totale verwachte NO <sub>x</sub> -jaarvracht van de zich in de inrichting bevindende NO <sub>x</sub> -installaties;  

g. de productiecapaciteit, uitgedrukt in tonnen vervaardigd product per kalenderjaar, van de zich in de inrichting bevindende NO <sub>x</sub> -procesinstallaties.     
4.  Indien degene die een inrichting drijft, op het moment van indiening van het monitoringsplan niet volledig aan de meetvoorschriften, bedoeld in paragraaf 3.3, of de voorschriften inzake de kwaliteitsborging van de metingen, bedoeld in artikel 48, eerste lid, voldoet omdat dit technisch niet haalbaar is of tot onredelijke kosten zou leiden, wordt de technische niet-haalbaarheid van bedoelde voorschriften, onderscheidenlijk worden de onredelijke kosten ten genoegen van het bestuur van de emissieautoriteit aangetoond. Hiertoe wordt in het monitoringsplan aangegeven: 

a. de reden waarom degene die de inrichting drijft, niet aan bedoelde meetvoorschriften onderscheidenlijk de voorschriften inzake de kwaliteitsborging van de metingen kan voldoen, alsmede de onderbouwing daarvan;  

b. het tijdstip en de wijze waarop degene die de inrichting drijft, wel volledig aan bedoelde meetvoorschriften onderscheidenlijk de voorschriften inzake de kwaliteitsborging van de metingen zal voldoen;  

c. de wijze waarop de jaarvracht van NO <sub>x</sub> wordt bepaald in de periode waarin nog niet volledig aan bedoelde meetvoorschriften onderscheidenlijk de voorschriften inzake de kwaliteitsborging van de metingen wordt voldaan.     

### Artikel  37  

####Invulling monitoringsplan inrichting

1.  Onverminderd artikel 36 wordt in het monitoringsplan voor elke NO <sub>x</sub> -installatie die zich in de inrichting bevindt, de te hanteren monitoringsmethodiek aangegeven, ten minste bestaande uit: 

a. de soort NO <sub>x</sub> -installatie;  

b. de klasse van de NO <sub>x</sub> -installatie, bedoeld in de bij deze regeling behorende bijlage X;  

c. de wijze waarop of de mate waarin de NO <sub>x</sub> -installatie met wisselende belasting of wisselende brandstof wordt gestookt, alsmede de aard van de bedrijfsvoering;  

d. de invoergegevens die voor de berekeningsformules of de correlatiemodellen ter bepaling van de jaarvracht van NO <sub>x</sub> worden gebruikt;  

e. een schatting van de jaarvracht van NO <sub>x</sub> met inbegrip van de gehanteerde formule en de onderbouwing daarvan;  

f. de methode waarmee per NO <sub>x</sub> -installatie de jaarvracht van NO <sub>x</sub> wordt bepaald met inbegrip van de gehanteerde formule en de onderbouwing daarvan;  

g. de methode waarmee per NO <sub>x</sub> -installatie in geval van een NO <sub>x</sub> -verbrandingsinstallatie het brandstofverbruik, of in geval van een NO <sub>x</sub> -procesinstallatie de productie wordt bepaald;  

h. de wijze waarop de totale NO <sub>x</sub> -jaarvracht wordt bepaald, alsmede de gehanteerde formules;  

i. de wijze waarop de onder e tot en met g bedoelde gegevens worden verkregen, geregistreerd en bewaard;  

j. de methode waarmee het aantal opgebouwde NO <sub>x</sub> -emissierechten wordt berekend alsmede de gehanteerde formule;  

k. de naam, de identificatie, het identificatienummer, het meetbereik en de kalibratiefrequentie van het meetinstrument dat relevant is voor de bepaling van de NO <sub>x</sub> -emissies of van de opgebouwde NO <sub>x</sub> -emissierechten;  

l. een onderbouwing van de onzekerheid en de onzekerheidsbepaling die samenhangen met de meetinstrumenten, die relevant zijn voor de bepaling van de NO <sub>x</sub> -emissies of van de opgebouwde NO <sub>x</sub> -emissierechten;  

m. de gegevens waaruit blijkt dat de onzekerheidseisen, bedoeld in [artikel 17, vierde lid, van het besluit](../../../../../../../AMvB/besluit/handel/in/emissierechten/BWBR0017779/README.md) en artikel 42, derde lid, zijn nageleefd;  

n. de onzekerheidseisen, bedoeld in artikel 46, zevende en achtste lid;  

o. indien van toepassing: koppelingen met activiteiten die plaatsvinden in het kader van het communautair milieubeheer- en milieuauditsysteem (EMAS), dan wel een ander intern milieuzorgsysteem.     
2.  In het monitoringsplan wordt per NO <sub>x</sub> -installatie aangegeven of deze onder de reikwijdte van het [Besluit verbranden afvalstoffen](../../../../../../../AMvB/besluit/verbranden/afvalstoffen/BWBR0016460/README.md) of het [Besluit emissie-eisen stookinstallaties milieubeheer A](../../../../../../../AMvB/besluit/emissie-eisen/stookinstallaties/milieubeheer/a/BWBR0004147/README.md) valt.   
3.  In het monitoringsplan wordt aangegeven of de inrichting meer dan 3000 uren per kalenderjaar in bedrijf is.   
4.  Onverminderd het eerste tot en met derde lid wordt in het monitoringsplan voor elke NO <sub>x</sub> -installatie die behoort tot klasse 1 als bedoeld in de bij deze regeling behorende bijlage X ten minste opgenomen: 

a. een beschrijving van de toegepaste technologie en de aanwezige maatregelen ter bestrijding van de NO <sub>x</sub> -emissies;  

b. een beschrijving van de van de normale bedrijfsvoering afwijkende verbrandings- of procesomstandigheden, een indicatie van de frequentie waarmee dit voorkomt en de duur van de afwijkingen, alsmede een indicatie van de omvang van de NO <sub>x</sub> -emissies tijdens de afwijkende verbrandings- en procesomstandigheden;  

c. of de norm NEN-EN 14181 is toegepast op het NO <sub>x</sub> -meetsysteem;  

d. een beschrijving van de parameters die worden gebruikt voor de bepaling van de jaarvracht van NO <sub>x</sub> en de parameters die worden gebruikt voor de bepaling van het brandstofverbruik of de productie, waarbij in ieder geval worden vermeld: 

1°. de omrekeningsfactoren die benodigd zijn om tot berekening van de jaarvracht van NO <sub>x</sub> en berekening van het brandstofverbruik of de productie te komen;  

2°. het te hanteren meetprincipe, de frequentie waarmee monsters worden genomen, de op grond van artikel 43 van toepassing zijnde norm, en de middelingstijd;  

3°. de plaats waar de parameters worden gemeten, weergegeven in een processchema;  

4°. de relaties tussen de gemeten parameters, de NO <sub>x</sub> -emissies en het brandstofverbruik of de productie;  

5°. het geldigheidsgebied van de gehanteerde monitoringsmethodiek voor de bepaling van de NO <sub>x</sub> -emissies, indien de bepaling van de NO <sub>x</sub> -emissies buiten het geldigheidsgebied valt, onder aanduiding van de omstandigheden waaronder de alternatieve methode wordt gestart en gestopt;  

6°. de methode die wordt gehanteerd wanneer een meetinstrument dat wordt gebruikt ten behoeve van de monitoring uitvalt of wanneer bij een normale bedrijfsvoering de bepaling van de NO <sub>x</sub> -emissies buiten het geldigheidsgebied valt, bestaande uit een verwachtingswaarde, de methode waarop deze waarde wordt vastgesteld, of een kental dat is vastgesteld bij procesomstandigheden die tot de hoogste NO <sub>x</sub> -emissies leiden, en een onderbouwing hiervan.       
5.  Onverminderd het eerste tot en met derde lid wordt in het monitoringsplan voor elke NO <sub>x</sub> -installatie die behoort tot klasse 2, 3 of 4 als bedoeld in de bij deze regeling behorende bijlage X ten minste opgenomen: 

a. een beschrijving van de te hanteren kentallen en de wijze waarop deze worden verkregen;  

b. een beschrijving van de toegepaste technologie en de aanwezige maatregelen ter bestrijding van de NO <sub>x</sub> -emissies;  

c. een beschrijving van de van de normale bedrijfsvoering afwijkende verbrandings- of procesomstandigheden, een indicatie van de frequentie waarmee dit voorkomt en de duur van de afwijkingen, alsmede een indicatie van de omvang van de NO <sub>x</sub> -emissies tijdens de afwijkende verbrandings- en procesomstandigheden;  

d. een beschrijving van de parameters die worden gebruikt voor de bepaling van de jaarvracht van NO <sub>x</sub>, en de parameters die worden gebruikt voor de bepaling van het brandstofverbruik of de productie, waarbij in ieder geval worden vermeld: 

1°. de omrekeningsfactoren die nodig zijn om tot de berekening van de jaarvracht van NO <sub>x</sub> en tot de berekening van het brandstofverbruik of de productie te komen;  

2°. het te hanteren meetprincipe en de middelingstijd;  

3°. de plaats waar de parameters worden gemeten, weergegeven in een processchema;  

4°. de relaties tussen de gemeten parameters, de NO <sub>x</sub> -emissies en het brandstofverbruik of de productie;  

5°. het geldigheidsgebied van de gehanteerde monitoringsmethodiek voor de bepaling van de NO <sub>x</sub> -emissies, alsmede de te hanteren alternatieve methode, als buiten het geldigheidsgebied wordt gewerkt, waarbij wordt aangegeven bij welke omstandigheden de alternatieve methode wordt gestart en gestopt.       

### Artikel  37a  

####Uitzonderingen eisen monitoringsplan voor inrichtingen met een lage NO <sub>x</sub> -emissie

1.  Voor inrichtingen waarbinnen zich NO <sub>x</sub> -installaties bevinden met een gezamenlijke uitstoot per kalenderjaar van minder dan 20 ton NO <sub>x</sub>, gelden de volgende bepalingen: 

a. de artikelen 3a, eerste lid, onder g, 36, eerste lid, onder d, en 37, eerste lid, onder j, zijn niet van toepassing;  

b. artikel 36, eerste lid, onder b, onder 1°, is niet van toepassing, op voorwaarde dat degene die de inrichting drijft, de kalibratiefrequentie en de verwijzing naar kalibratierapporten opneemt in het monitoringsplan.     
2.  Het eerste lid is van toepassing indien degene die de inrichting drijft, ten genoegen van het bestuur van de emissieautoriteit kan aantonen dat de jaarvracht gedurende het voorgaande kalenderjaar minder dan 20 ton NO <sub>x</sub> bedroeg.   
3.  Het eerste lid is tevens van toepassing indien degene die de inrichting drijft, in gevallen waarin de gegevens over het kalenderjaar als bedoeld in het tweede lid: 

a. niet representatief zijn voor de NO <sub>x</sub> -jaarvracht of  

b. niet beschikbaar zijn,   ten genoegen van het bestuur van de emissieautoriteit aan de hand van een conservatief onderbouwde schatting van de emissies aantoont dat de jaarvracht van de inrichting gedurende de eerstvolgende vijf kalenderjaren gemiddeld minder dan 20 ton NO <sub>x</sub> per kalenderjaar zal bedragen.   

### Artikel  38  

####Model monitoringsplan

1.  Het monitoringsplan wordt opgesteld met gebruikmaking van het model, opgenomen in de bij deze regeling behorende bijlage I.   
2.  Van het model, bedoeld in het eerste lid, mag uitsluitend worden afgeweken indien de reden daarvoor ten genoegen van het bestuur van de emissieautoriteit is gemotiveerd.   

### Artikel  38a  

####Geen gegevensverstrekking bij vergunningaanvraag

De aanvrager behoeft de gegevens en bescheiden, bedoeld in de artikelen 36 en 37, niet te verstrekken voorzover het bestuur van de emissieautoriteit op zijn verzoek heeft beslist dat de verstrekking van die gegevens voor het nemen van de beslissing op de aanvraag niet nodig is.  

### Artikel  38b  

####Verzoek tot intrekking vergunning

Indien [titel 16.3 van de wet](../../../../../../../wet/wet/milieubeheer/BWBR0003245/README.md), nadat een vergunning als bedoeld in [artikel 16.49, eerste lid, van de wet](../../../../../../../wet/wet/milieubeheer/BWBR0003245/README.md) is verleend, door een omstandigheid niet meer van toepassing zal zijn op de inrichting, wordt binnen zes weken nadat degene die de inrichting drijft, van deze omstandigheid kennis heeft genomen of hiervan in redelijkheid kennis heeft kunnen nemen, een verzoek tot intrekking of wijziging van de vergunning bij het bestuur van de emissieautoriteit ingediend.  

### §  3.3  

####Monitoringsmethodiek NO <sub>x</sub>

### Artikel  39  

####Bepaling jaarvracht van NO <sub>x</sub>

1.  Degene die een inrichting drijft, bepaalt de jaarvracht van NO <sub>x</sub> van een zich in de inrichting bevindende NO <sub>x</sub> -installatie op basis van standaardomstandigheden en overeenkomstig de bij deze regeling behorende bijlage X.   
2.  In afwijking van het eerste lid mag de jaarvracht van NO <sub>x</sub>, veroorzaakt door een NO <sub>x</sub> -installatie die behoort tot klasse 1, 2 of 3 als bedoeld in de bij deze regeling behorende bijlage X, indien die installatie minder dan 500 uur per kalenderjaar in bedrijf is, worden bepaald overeenkomstig de eisen die gelden voor klasse 4.   
3.  In afwijking van het eerste en tweede lid mag de jaarvracht van NO <sub>x</sub>, veroorzaakt door een NO <sub>x</sub> -verbrandingsinstallatie die behoort tot de klasse 2, 3 of 4 als bedoeld in de bij deze regeling behorende bijlage X met een jaarvracht van minder dan 1 ton NO <sub>x</sub>, worden vastgesteld op basis van historische emissiegegevens of een onderbouwde schatting van de NO <sub>x</sub> -emissies.   
4.  In afwijking van het eerste en tweede lid mag de jaarvracht van NO <sub>x</sub>, veroorzaakt door een NO <sub>x</sub> -installatie die per kalenderjaar minder dan zes maanden in bedrijf is met een jaarvracht van minder dan twee ton NO <sub>x</sub> per kalenderjaar, worden vastgesteld op basis van historische gegevens of een onderbouwde schatting van de NO <sub>x</sub> -emissies.   
5.  Indien toepassing gegeven wordt aan het derde of vierde lid, worden bij het bepalen van de NO <sub>x</sub> -jaarvracht de NO <sub>x</sub> -emissies niet onderschat.   
6.  In afwijking van het eerste lid mag de jaarvracht van NO <sub>x</sub> voor een cluster van NO <sub>x</sub> -verbrandingsinstallaties of een cluster van NO <sub>x</sub> -procesinstallaties per cluster worden bepaald in het gemeenschappelijke afgaskanaal overeenkomstig de eisen die gelden voor de klasse, bedoeld in de bij deze regeling behorende bijlage X, die volgt uit de gesommeerde thermische vermogens van de betreffende NO <sub>x</sub> -verbrandingsinstallaties of de gesommeerde jaarvracht van NO <sub>x</sub> van de betreffende NO <sub>x</sub> -procesinstallaties.   
7.  In afwijking van het eerste lid mag de jaarvracht van NO <sub>x</sub> voor een cluster van NO <sub>x</sub> -verbrandingsinstallaties en NO <sub>x</sub> -procesinstallaties gezamenlijk uitsluitend worden bepaald in het gemeenschappelijke afgaskanaal, indien ten genoegen van het bestuur van de emissieautoriteit wordt aangetoond dat de te hanteren monitoringsmethodiek voldoende aansluit bij de klassenindeling, bedoeld in de bij deze regeling behorende bijlage X.   
8.  In afwijking van het tweede en derde lid en in afwijking van de bij deze regeling behorende bijlage X wordt de jaarvracht van NO <sub>x</sub> voor de zich in de inrichting bevindende fakkels op nul gesteld.   

### Artikel  40  

####Bepalingsmethoden NO <sub>x</sub> -emissies voor NO <sub>x</sub> -installaties in klasse 1

1.  De NO <sub>x</sub> -emissies van een NO <sub>x</sub> -installatie die behoort tot klasse 1 als bedoeld in de bij deze regeling behorende bijlage X, worden overeenkomstig die bijlage bepaald door de continue meting van de concentratie van NO <sub>x</sub> in combinatie met de continue meting of berekening van het afgasdebiet, bedoeld in artikel 42.   
2.  De concentratie van NO <sub>x</sub> wordt uitgedrukt in NO <sub>2</sub>.   
3.  Continue meting van de concentratie van NO <sub>x</sub> als bedoeld in het eerste lid is: 

a. rechtstreekse continue meting van de concentratie in het afgas, of  

b. continue meting van de parameters van de voor de NO <sub>x</sub> -installatie vastgestelde uitworpkarakteristiek.     
4.  De vastgestelde uitworpkarakteristiek, bedoeld in het derde lid, onder b, en de keuze van de continu te meten parameters zijn zodanig dat de concentratie in het afgas daarmee ondubbelzinnig kan worden vastgesteld.   

### Artikel  41  

####Bepalingsmethoden NO <sub>x</sub> -emissies voor NO <sub>x</sub> -installaties in klassen 2, 3 en 4

1.  De NO <sub>x</sub> -emissies van een NO <sub>x</sub> -installatie die behoort tot klasse 2, 3 of 4 als bedoeld in de bij deze regeling behorende bijlage X worden bepaald met toepassing van één of meerdere kentallen overeenkomstig artikel 44.   
2.  In afwijking van het eerste lid kan degene die een inrichting drijft, de NO <sub>x</sub> -emissies bepalen door continue meting van de concentratie van NO <sub>x</sub> in combinatie met de meting of berekening van het afgasdebiet, bedoeld in artikel 40.   

### Artikel  42  

####Bepaling afgasdebiet

1.  Het afgasdebiet van een NO <sub>x</sub> -installatie die behoort tot klasse 1 als bedoeld in de bij deze regeling behorende bijlage X, wordt bepaald door de continue meting of berekening van het afgasdebiet.   
2.  De berekening, bedoeld in het eerste lid, vindt plaats overeenkomstig de bij deze regeling behorende bijlage XI.   
3.  De onzekerheid van de individuele waarnemingen bij de continue meting of berekening van het afgasdebiet bedraagt 15% van het jaargemiddelde debiet, uitgedrukt als het 95%-betrouwbaar-heidsinterval, tenzij degene die de inrichting drijft, ten genoegen van het bestuur van de emissieautoriteit aantoont dat dit technisch niet haalbaar is.   

### Artikel  43  

####Normen voor de meting van NOx-emissies

1.  Metingen van de NO <sub>x</sub> -emissies worden uitgevoerd volgens onderstaande normen: 

a. NEN-EN 14792 ‘Emissies van stationaire bronnen – Bepaling van massaconcentratie aan stikstofoxiden (NO <sub>x</sub>) – Referentiemethode – Chemiluminescentie’, uitgave 2005;  

b. NEN-EN 14789 ‘Emissies van stationaire bronnen - Bepaling van de volumeconcentratie van zuurstof (O <sub>2</sub>) - Referentiemethode - Paramagnetisme’, uitgave 2005;  

c. NEN-EN 14181 ‘Emissies van stationaire bronnen – Kwaliteitsborging van geautomatiseerde meetsystemen’, uitgave 2004;  

d. NEN-EN 15259 ‘Luchtkwaliteit – Meetmethode emissies van stationaire bronnen – Eisen voor meetvlakken en meetlokaties en voor doelstelling, meetplan en rapportage van de meting’, uitgave 2007.     
2.  Met de normen, bedoeld in het eerste lid, worden gelijkgesteld normen die worden vastgesteld of aangewezen in een andere lidstaat van de Europese Unie dan wel een staat, niet zijnde een lidstaat van de Europese Unie, die partij is bij een daartoe strekkend of mede daartoe strekkend verdrag dat Nederland bindt, en die een beschermingsniveau bieden dat ten minste gelijkwaardig is aan het niveau dat met de nationale eisen wordt nagestreefd.   

### Artikel  44  

####Bepaling van kentallen

1.  Onder kental wordt verstaan een getal dat het gemiddelde is van de deelmetingen van een periodieke meting.   
2.  Een periodieke meting bestaat uit ten minste drie deelmetingen van een half uur.   
3.  Voor NO <sub>x</sub> -installaties kan één kental worden bepaald, indien: 

a. bij de bedrijfsvoering de fluctuaties in de concentratie van NO <sub>x</sub>, uitgedrukt in mg NO <sub>x</sub> / Nm <sup>3</sup>, minder zijn dan 20% en de fluctuaties in het afgasdebiet, uitgedrukt in Nm <sup>3</sup> rookgas/ uur, minder zijn dan 15%, of  

b. het kental is vastgesteld bij de verbrandings- of procesomstandigheden die leiden tot de hoogste NO <sub>x</sub> -emissies.     
4.  Indien niet aan de voorwaarden, bedoeld in het derde lid, is voldaan, worden meerdere kentallen bepaald, waarbij geldt dat: 

a. meerdere processituaties worden geïdentificeerd,  

b. binnen iedere processituatie de fluctuaties in de concentratie van NO <sub>x</sub>, uitgedrukt in mg NO <sub>x</sub> / Nm <sup>3</sup>, minder zijn dan 20% en de fluctuaties in het afgasdebiet, uitgedrukt in Nm <sup>3</sup> rookgas/ uur, minder zijn dan 15%,  

c. voor iedere processituatie een kental wordt vastgesteld, en  

d. de frequentie waarmee het voor de procesvoering geldende kental wordt geselecteerd en geregistreerd, minimaal eens per uur bedraagt;  

e. bij de registratie van de frequentie, bedoeld onder d, wordt vermeld hoe hoog de NO <sub>x</sub> -emissie in dat uur is.     
5.  ndien zich binnen de inrichting identieke NO <sub>x</sub> -installaties bevinden, mag degene die de inrichting drijft, in afwijking van het vierde lid één kental vaststellen voor één NO <sub>x</sub> -installatie dat geldt voor alle identieke NO <sub>x</sub> -installaties.   
6.  Het vijfde lid is van toepassing indien degene die de inrichting drijft: 

a. ten genoegen van het bestuur van de emissieautoriteit heeft aangetoond dat zich binnen de inrichting identieke NO <sub>x</sub> -installaties bevinden;  

b. ten minste één keer een periodieke meting heeft uitgevoerd op elke NO <sub>x</sub> -installatie;  

c. ten genoegen van het bestuur van de emissieautoriteit aantoont dat de NO <sub>x</sub> -emissies met deze methode met eenzelfde betrouwbaarheid kunnen worden bepaald als met de methode, bedoeld in het derde of vierde lid.     
7.  De registratietijd, bedoeld in het vierde lid, onder d, kan worden verruimd indien degene die de inrichting drijft, in het monitoringsplan ten genoegen van het bestuur van de emissieautoriteit aantoont dat deze verruiming geen systematische afwijkingen van de van NO <sub>x</sub> -emissies tot gevolg heeft.   
8.  In afwijking van het derde en vierde lid kan bij batchprocessen per processtap een kental worden vastgesteld of kan een kental worden vastgesteld dat betrekking heeft op alle stappen in het batchproces, indien ten genoegen van het bestuur van de emissieautoriteit wordt aangetoond dat de inschatting van de NO <sub>x</sub> -emissies voldoende nauwkeurig is.   
9.  In afwijking van het tweede lid kan, indien bij batchprocessen een of meer kentallen zijn vastgesteld als bedoeld in het zesde lid, het aantal deelmetingen ten genoegen van het bestuur van de emissieautoriteit worden beperkt.   
10.  Voor de NO <sub>x</sub> -verbrandingsinstallaties, gasturbines, gasturbine-installaties en gasmotoren worden de kentallen uitgedrukt in gram/GJ en omgerekend naar ISO-luchtcondities en als zodanig binnen de inrichting gehanteerd.   

### Artikel  44a  

####Periode bepaling kental

1.  Indien degene die een inrichting drijft, in de loop van een kalenderjaar een kental bepaalt voor NO <sub>x</sub> -installaties, klasse 3 en 4, als bedoeld in bijlage X, kan hij het kental toepassen voor dat gehele kalenderjaar.   
2.  Indien degene die een inrichting drijft, tussen 1 januari en 1 juli van een kalenderjaar een kental bepaalt voor NO <sub>x</sub> -installaties, klasse 2, als bedoeld in bijlage X, kan hij het kental toepassen van 1 januari tot 1 juli van het betrokken kalenderjaar.   
3.   Indien degene die een inrichting drijft, tussen 1 juli en 1 december van een kalenderjaar een kental bepaalt voor NO <sub>x</sub> -installaties, klasse 2, als bedoeld in bijlage X, kan hij het kental toepassen van 1 juli tot en met 31 december van het betrokken kalenderjaar.  

### Artikel  45  

####Normen bij bepaling van kentallen

De metingen aan een NO <sub>x</sub> -installatie, bedoeld in artikel 44, eerste lid, en artikel 48, tweede lid, worden uitgevoerd volgens de normen, bedoeld in artikel 43.  

### Artikel  46  

####Bepaling brandstofverbruik

1.  Het brandstofverbruik wordt bepaald op basis van: 

a. verbruiksmetingen en de stookwaarde, of  

b. rendements- en productiegegevens, indien ten genoegen van het bestuur van de emissieautoriteit is aangetoond dat het technisch niet haalbaar is om de brandstofhoeveelheid te bepalen volgens de methode, bedoeld onder a.     
2.  De stookwaarde, bedoeld in het eerste lid, onder a, wordt bepaald met een frequentie die is afgestemd op de variaties die kunnen optreden in de brandstofsamenstelling.   
3.  De bepaling van het brandstofverbruik, bedoeld in het eerste lid, vindt plaats overeenkomstig de bij deze regeling behorende bijlage XI. Indien degene die de inrichting drijft, ten genoegen van het bestuur van de emissieautoriteit aantoont dat het onmogelijk is hieraan te voldoen, mag hiervan worden afgeweken, in welk geval tevens ten genoegen van het bestuur van de emissieautoriteit wordt aangetoond dat het brandstofverbruik op andere wijze voldoende nauwkeurig wordt bepaald.   
4.  Indien het brandstofverbruik niet overeenkomstig de bij deze regeling behorende bijlage XI kan worden bepaald als bedoeld in het derde lid, wordt bij de bepaling van het brandstofverbruik het brandstofverbruik niet overschat.   
5.  Indien zich in de inrichting fakkels bevinden en het brandstofverbruik van de fakkels is inbegrepen in de meting, bedoeld in het eerste en derde lid, wordt dat brandstofverbruik, vastgesteld op basis van de verbruiksmeting en de stookwaarde of op basis van het thermisch vermogen en het aantal fakkeluren, op het brandstofverbruik van de inrichting in mindering gebracht.   
6.  De bepaling van de productie vindt plaats overeenkomstig de gangbare meetpraktijk. Ten genoegen van het bestuur van de emissieautorteit wordt aangetoond dat daarmee de productie voldoende nauwkeurig kan worden bepaald. Indien dit niet kan worden aangetoond, wordt een meetpraktijk gehanteerd waarvan ten genoegen van het bestuur van de emissieautoriteit is aangetoond dat de productie daarmee wel voldoende nauwkeurig kan worden bepaald.   
7.  Bij de bepaling van de productie, bedoeld in het zesde lid, wordt de productie niet overschat.   
8.  De procesgegevens die relevant zijn voor de bepaling van het aantal NO <sub>x</sub> -emissierechten, bedoeld in [artikel 18 van het besluit](../../../../../../../AMvB/besluit/handel/in/emissierechten/BWBR0017779/README.md), worden ten genoegen van het bestuur van de emissieautoriteit bepaald overeenkomstig de gangbare meetpraktijk.   
9.  Voor de bepaling van het brandstofverbruik van de NO <sub>x</sub> -verbrandingsinstallaties voldoet de hoeveelheid brandstof en de stookwaarde aan onzekerheidseisen die ten genoegen van het bestuur van de emissieautoriteit in het monitoringsplan zijn opgenomen.   
10.  Voor de bepaling van de productie van de NO <sub>x</sub> -procesinstallatie voldoet de geproduceerde hoeveelheid aan onzekerheidseisen die ten genoegen van het bestuur van de emissieautoriteit in het monitoringsplan zijn opgenomen.   

### §  3.4  

####Meetinstanties

### Artikel  47  

####Uitvoering van werkzaamheden door een meetinstantie

1.  Periodieke metingen als bedoeld in artikel 44 en parallelmetingen die plaatsvinden in het kader van de kwaliteitsborging van continue metingen als bedoeld in artikel 40 worden uitgevoerd door een meetinstantie die voor deze verrichtingen door een accreditatie-instantie is geaccrediteerd volgens EN ISO 17025:2005.   
2.  In afwijking van het eerste lid mag voor de werkzaamheden een meetinstantie worden ingeschakeld die voor het uitvoeren van deze verrichtingen niet is geaccrediteerd volgens EN ISO 17025:2005, op voorwaarde dat degene die de inrichting drijft, ten genoegen van het bestuur van de emissieautoriteit aantoont: 

a. dat deze meetinstantie voldoet aan eisen die gelijkwaardig zijn aan de eisen, bedoeld in het eerste lid;  

b. dat deze meetinstantie technisch competent en in staat is om technisch geldende resultaten te genereren waarbij relevante analytische procedures worden gebruikt.     

### §  3.5  

####Kwaliteitsborging meetvoorzieningen

### Artikel  48  

####Kwaliteitsborging NO <sub>x</sub> -metingen

1.  Kwaliteitsborging van de continue metingen, bedoeld in artikel 40, geschiedt regelmatig en voorafgaand aan het gebruik van het NO <sub>x</sub> -meetsysteem overeenkomstig de norm, genoemd in artikel 43, eerste lid, onder c, waarbij in afwijking van die norm: 

a. de geïnstalleerde meetapparatuur om de drie jaar door middel van parallelmetingen wordt gekalibreerd, en  

b. voor het bepalen van de waarde, bedoeld in artikel 17, vierde lid, van het besluit het bestuur van de emissieautoriteit een andere door hem geschikt geachte methode mag toestaan.     
2.  Indien bij NO <sub>x</sub> -installaties die behoren tot klasse 2, 3 of 4 als bedoeld in de bij deze regeling behorende bijlage X continue wordt gemeten als bedoeld in artikel 40, tweede lid, en de kwaliteit van de continue meting in het geval, bedoeld in artikel 41, tweede lid, niet overeenkomstig de norm NEN-EN 14181 is geborgd, worden de periodieke metingen als drie parallelmetingen uitgevoerd. Deze parallelmetingen zijn evenredig verdeeld over het geldigheidsgebied van de continue metingen.   
3.  Op basis van de laatst uitgevoerde periodieke meting, bedoeld in het tweede lid, wordt een correctiefactor berekend, waarmee de gemeten NO <sub>x</sub> -emissies worden gecorrigeerd.   
4.  Degene die een inrichting drijft, registreert de resultaten van de werkzaamheden, bedoeld in het eerste en tweede lid, in het register operationele registraties, bedoeld in artikel 57, eerste lid.   
5.  Degene die de inrichting drijft, beoordeelt op grond van de resultaten, bedoeld in het vierde lid, de geldigheid van de resultaten van eerder uitgevoerde metingen en registreert de uitkomst van die beoordeling in het register operationele registraties, bedoeld in artikel 57, eerste lid.   
6.  In geval uit de kalibratie en controles blijkt dat de ter bepaling van de jaarvracht van NO <sub>x</sub> geïnstalleerde meet-, monstername- en analyseapparatuur of de apparatuur voor de automatische verwerking van meetresultaten, bedoeld in het eerste lid, niet naar behoren functioneert, neemt degene die de inrichting drijft, onmiddellijk maatregelen teneinde te verzekeren dat deze situatie zo spoedig mogelijk wordt beëindigd.   

### Artikel  49  

####Metingen met behulp van apparatuur

1.  Degene die een inrichting drijft, draagt er zorg voor dat de ter bepaling van de jaarvracht van NO <sub>x</sub> geïnstalleerde meet-, monstername- en analyseapparatuur of de apparatuur voor de automatische verwerking van meetresultaten, ten genoegen van het bestuur van de emissieautoriteit regelmatig en voorafgaand aan het gebruik wordt gekalibreerd, bijgesteld en gecontroleerd.   
2.  Degene die een inrichting drijft, kalibreert een brandstofmeter die relevant is voor de bepaling van de NO <sub>x</sub> -emissies of de bepaling van het aantal opgebouwde NO <sub>x</sub> -emissierechten ten minste één keer per vijf jaar, tenzij hij ten genoegen van het bestuur van de emissieautoriteit aantoont dat dit technisch niet haalbaar is of dat de leverancier het goed functioneren van de brandstofmeter garandeert met een lagere kalibratiefrequentie.   
3.  Degene die een inrichting drijft, onderhoudt een brandstofmeter die relevant is voor de bepaling van de NO <sub>x</sub> -emissies of de bepaling van het aantal opgebouwde NO <sub>x</sub> -emissierechten volgens de instructies van de leverancier of, indien deze niet aanwezig zijn, volgens de voor het toegepaste meetinstrument algemeen geldende instructies.   
4.  Degene die een inrichting drijft, kalibreert en onderhoudt urentellers en productmeters die relevant zijn voor de bepaling van de NO <sub>x</sub> -emissies of de bepaling van het aantal opgebouwde NO <sub>x</sub> -emissierechten volgens de gangbare industriële meetpraktijk die voor deze meetinstrumenten geldt.   
5.  Degene die een inrichting drijft, registreert de resultaten van de werkzaamheden, bedoeld in het eerste, tweede, derde en vierde lid, in het register operationele registraties, bedoeld in artikel 57, eerste lid.   
6.  Op grond van de resultaten, bedoeld in het tweede lid, beoordeelt degene die de inrichting drijft, de geldigheid van de resultaten van eerder uitgevoerde metingen en registreert hij de uitkomst van de beoordeling in het register operationele registraties, bedoeld in artikel 57, eerste lid.   
7.  In geval uit de kalibratie en controles blijkt dat de apparatuur, bedoeld in het eerste, tweede, derde en vierde lid, niet naar behoren functioneert, neemt degene die de inrichting drijft, onmiddellijk maatregelen teneinde te verzekeren dat deze situatie zo spoedig mogelijk wordt beëindigd.   

### Artikel  50  

####Meetvoorzieningen

Bij een NO <sub>x</sub> -installatie worden de voorzieningen aangebracht die noodzakelijk zijn voor het uitvoeren van de voorgeschreven metingen.  

### Artikel  51  

####Melding periodieke of parallelmeting

1.  Degene die een inrichting drijft, meldt het bestuur van de emissieautoriteit ten minste twee weken van tevoren de datum en het tijdstip waarop een periodieke meting als bedoeld in artikel 44 of een parallelle meting als bedoeld in artikel 48 zal worden uitgevoerd.   
2.  Indien een periodieke meting of een parallelle meting geen doorgang vindt, wordt dit aan het bestuur van de emissieautoriteit uiterlijk op de datum waarop die meting zou worden uitgevoerd, gemeld.   

### Artikel  52  

####Melding indien geen gebruik van de meetresultaten

1.  Degene die een inrichting drijft, bepaalt binnen tien werkdagen nadat de resultaten van de periodieke of parallelle meting bekend zijn of hij gebruik maakt van die resultaten.   
2.  Indien degene die de inrichting drijft, geen gebruik maakt van de resultaten van een periodieke of parallelle meting, meldt hij dit binnen twee weken nadat de resultaten van die meting bekend zijn geworden, onder opgave van redenen aan het bestuur van de emissieautoriteit. Bij deze melding worden bedoelde meetresultaten bijgevoegd.   

### Artikel  53  

####Bedrijfsinterne validatieprocedure

1.  De in het monitoringsplan beschreven bedrijfsinterne validatieprocedure bestaat uit de volgende activiteiten: 

a. het opstellen en beheer van een jaarplan van bedrijfsinterne validatie;  

b. het opstellen van de bedrijfsinterne validatiewerkzaamheden;  

c. de registratie van resultaten van de bedrijfsinterne validatiewerkzaamheden;  

d. de controle op de wijze waarop bedrijfsinterne validatiewerkzaamheden hebben plaatsgevonden en de herstelstappen die naar aanleiding daarvan zullen worden gezet.     
2.  Voor elk van de activiteiten in de bedrijfsinterne validatieprocedure wordt een werkomschrijving opgesteld, bestaande uit: 

a. een beschrijving van de te valideren meetapparatuur, de berekeningsmethodieken, de uitvoering van vergelijkende metingen en de frequentie daarvan;  

b. een gedetailleerde en stapsgewijze beschrijving van de wijze waarop bedrijfsinterne validatie plaatsvindt;  

c. een beschrijving van de wijze waarop, de personen door wie en de plaats waar de resultaten van de bedrijfsinterne validatie worden geregistreerd.     
3.  Indien uit de bedrijfsinterne validatie blijkt dat de gemeten waarde van de NO <sub>x</sub> -emissies niet binnen de toegestane nauwkeurigheidseisen, bedoeld in [artikel 17, vierde lid, van het besluit](../../../../../../../AMvB/besluit/handel/in/emissierechten/BWBR0017779/README.md), blijft, of niet aan de vereiste streefnauwkeurigheid, bedoeld in artikel 42, derde lid, voldoet, wordt dit onverwijld aan het bestuur van de emissieautoriteit gemeld.   

### §  3.6  

####Kwaliteitsborging interne bedrijfsprocedures en organisaties

### Artikel  54  

####Kwaliteitsborging

1.  Degene die een inrichting drijft, stelt de procedures vast, zoals die overeenkomstig artikel 36, eerste lid, onder b, onder 2°, in het monitoringsplan worden beschreven.   
2.  De procedures, bedoeld in het eerste lid, hebben in ieder geval betrekking op de interne audit, het documentenbeheer en de registers operationele registraties en kwaliteitsregistraties, bedoeld in artikel 57, eerste lid.   

### Artikel  55  

####Interne audit

1.  Degene die een inrichting drijft, stelt voor de uitvoering van de interne audit een procedure vast die voldoet aan de vereisten, genoemd in het communautair milieubeheer- en milieuauditsysteem (EMAS), de norm NEN-EN-ISO 9001, de norm NEN-EN-ISO 14001 of een gelijkwaardig systeem.   
2.  Per kalenderjaar wordt een auditplan opgesteld waarin de interne audits voor dat kalenderjaar zijn gepland.   
3.  In het eerste jaar nadat een vergunning als bedoeld in [artikel 16.49, eerste lid, van de wet](../../../../../../../wet/wet/milieubeheer/BWBR0003245/README.md) is verleend, wordt een specifieke audit uitgevoerd met betrekking tot de wijze waarop het monitoringsplan in de interne bedrijfsvoering is geïmplementeerd en geïntegreerd. Van de resultaten van deze audit wordt een auditrapport opgesteld, waarin conclusies en uit te voeren acties worden vermeld.   
4.  Met ingang van het tweede jaar nadat een vergunning als bedoeld in [artikel 16.49, eerste lid, van de wet](../../../../../../../wet/wet/milieubeheer/BWBR0003245/README.md) is verleend, wordt met betrekking tot elk onderdeel van het monitoringsplan om de drie jaar een audit uitgevoerd. Indien wordt aangesloten bij een al bestaand en goed functionerend auditsysteem binnen de inrichting, gelden in plaats van de in de eerste volzin bedoelde termijn, de termijnen waarbinnen in dat systeem een audit wordt uitgevoerd. Van de resultaten van deze audit wordt een auditrapport opgesteld, waarin conclusies en uit te voeren acties worden vermeld.   
5.  Van het auditplan alsmede de auditrapporten wordt melding gemaakt in het register kwaliteitsregistraties, bedoeld in artikel 57, eerste lid.   

### Artikel  56  

####Documentenbeheer

1.  Degene die een inrichting drijft, stelt voor het beheer van documenten een procedure vast waarvoor gebruik wordt gemaakt van het communautair milieubeheer- en milieuauditsysteem (EMAS), de norm NEN-EN-ISO 9001, de norm NEN-EN-ISO 14001 of een gelijkwaardig systeem.   
2.  Degene die een inrichting drijft, onderhoudt het beheer van alle documenten die zijn vereist in het kader van het systeem van handel in NO <sub>x</sub> -emissierechten en voert het beheer van deze documenten overeenkomstig de procedure, bedoeld in het eerste lid, uit.   

### Artikel  57  

####Bedrijfsinterne registraties

1.  Degene die een inrichting drijft, onderhoudt een register operationele registraties waarin de gegevens met betrekking tot paragraaf 3.5 worden opgeslagen, en een register kwaliteitsregistraties waarin de gegevens met betrekking tot paragraaf 3.6 worden opgeslagen.   
2.  De bewaartermijn van de registraties, bedoeld in het eerste lid, ten aanzien van een kalenderjaar bedraagt tien jaren nadat het emissieverslag over dat kalenderjaar bij het bestuur van de emissieautoriteit is ingediend.   

### Artikel  58  

####Opslag van informatie

1.  Degene die een inrichting drijft, documenteert en bewaart de gegevens inzake de monitoring van de NO <sub>x</sub> -emissies van de inrichting ten aanzien van een kalenderjaar tot ten minste tien jaren nadat het emissieverslag over dat kalenderjaar bij het bestuur van de emissieautoriteit is ingediend.   
2.  De monitoringsgegevens worden op een zodanige wijze gedocumenteerd en bewaard dat het emissieverslag kan worden geverifieerd.   
3.  Degene die een inrichting drijft, bewaart de onderstaande gegevens ten aanzien van een kalenderjaar tot ten minste tien jaren nadat het emissieverslag over dat kalenderjaar bij het bestuur van de emissieautoriteit is ingediend: 

a. alle gegevens en bescheiden die bij de aanvraag om een vergunning, bedoeld in [artikel 16.6, eerste lid](../../../../../../../wet/wet/milieubeheer/BWBR0003245/README.md), in verbinding met [artikel 16.49, tweede lid, van de wet](../../../../../../../wet/wet/milieubeheer/BWBR0003245/README.md), aan het bestuur van de emissieautoriteit worden verstrekt, waaronder het monitoringsplan;  

b. alle gegevens die de juistheid aantonen van de te hanteren monitoringsmethodiek;  

c. de bescheiden waarin de redenen van alle veranderingen en tijdelijke afwijkingen van het monitoringsplan worden gegeven;  

d. alle gegevens inzake de veranderingen en de tijdelijke afwijkingen van het monitoringsplan;  

e. het emissieverslag;  

f. alle overige informatie die noodzakelijk is om het emissieverslag te kunnen verifiëren.     

### Artikel  59  

####Uitbesteding

1.  Indien degene die een inrichting drijft, werkzaamheden wil uitbesteden en deze uitbesteding effect heeft op de procedures voor kwaliteitsborging, zorgt hij voor een transparant beheer van de werkzaamheden.   
2.  De maatregelen voor een transparant beheer van de uitbestede werkzaamheden worden in de procedure voor kwaliteitsborging, bedoeld in artikel 54, eerste lid, aangegeven.   

### §  3.7  

####Interne bedrijfsorganisatie

### Artikel  60  

####Verdeling van taken, bevoegdheden en verantwoordelijkheden

1.  Bij de verdeling van taken, bevoegdheden en verantwoordelijkheden tussen de personen die met de uitvoering van het monitoringsplan en de controle op de uitvoering daarvan zijn belast, wordt een personele scheiding aangebracht tussen functies die de uitvoering en de functies die de controle op de naleving betreffen.   
2.  Het eerste lid is niet van toepassing indien de in dat lid bedoelde functionele scheiding, gezien de grootte van de inrichting, in redelijkheid niet kan worden geëist. In dat geval wordt ten genoegen van het bestuur van de emissieautoriteit aangetoond dat de wijze waarop de taken, bevoegdheden en verantwoordelijkheden zijn verdeeld een voldoende waarborg is voor een deugdelijke uitvoering van het monitoringsplan en een deugdelijke controle op de uitvoering daarvan.   

### §  3.8  

####Registratie van veranderingen en tijdelijke afwijkingen van het monitoringsplan

### Artikel  61  

####Registratie veranderingen en tijdelijke afwijkingen van het monitoringsplan

Alle veranderingen en tijdelijke afwijkingen van het monitoringsplan als bedoeld in [artikel 16.12, vierde lid](../../../../../../../wet/wet/milieubeheer/BWBR0003245/README.md), in verbinding met [artikel 16.49, tweede lid, van de wet](../../../../../../../wet/wet/milieubeheer/BWBR0003245/README.md) worden opgenomen in het register overeenkomstig artikel 57, eerste lid.  

### Artikel  62  

####Veranderingen van het monitoringsplan

1.  Veranderingen van het monitoringsplan als bedoeld in [artikel 16.12, vierde lid, onder a](../../../../../../../wet/wet/milieubeheer/BWBR0003245/README.md), in verbinding met [artikel 16.49, tweede lid, van de wet](../../../../../../../wet/wet/milieubeheer/BWBR0003245/README.md) worden in een afzonderlijke paragraaf van dat monitoringsplan vermeld.   
2.  De vermelding, bedoeld in het eerste lid, geschiedt onder verwijzing naar de betreffende paragraaf of paragrafen van het monitoringsplan en naar de consequenties van die veranderingen voor de monitoringsmethodiek.   
3.  Het monitoringsplan wordt bij wijzigingen voorzien van de datum van de wijziging en een nieuw versienummer.   
4.  Indien degene die de inrichting drijft, het monitoringsplan dient te wijzigen ingevolge [artikel 16.13, tweede lid, onder b](../../../../../../../wet/wet/milieubeheer/BWBR0003245/README.md), in verbinding met [artikel 16.49, tweede lid, van de wet](../../../../../../../wet/wet/milieubeheer/BWBR0003245/README.md), waarbij deze wijziging een verandering van het monitoringsplan is als bedoeld in artikel 63, eerste lid, onder f, behoeft deze verandering vooraf niet door het bestuur van de emissieautoriteit te worden goedgekeurd.   
5.  Het vierde lid is niet van toepassing indien het voorschrift, bedoeld in artikel 63, tweede lid, onder a, deel uitmaakt van de vergunning, bedoeld in [artikel 16.49, eerste lid, van de wet](../../../../../../../wet/wet/milieubeheer/BWBR0003245/README.md).   

### §  3.9  

####Voorschriften aan de vergunning

### Artikel  63  

####Vergunningvoorschriften

1.  Het bestuur van de emissieautoriteit verbindt aan de vergunning, bedoeld in [artikel 16.49, eerste lid, van de wet](../../../../../../../wet/wet/milieubeheer/BWBR0003245/README.md), in elk geval de volgende voorschriften: 

a. in het emissieverslag wordt met betrekking tot het kalenderjaar waarop het emissieverslag betrekking heeft, het aantal NO <sub>x</sub> -emissierechten vermeld dat gedurende het kalenderjaar is opgebouwd overeenkomstig [artikel 18 van het besluit](../../../../../../../AMvB/besluit/handel/in/emissierechten/BWBR0017779/README.md), inclusief de bijbehorende berekening;  

b. in het emissieverslag worden, met betrekking tot het kalenderjaar waarop het emissieverslag betrekking heeft, de gegevens ter identificatie van de inrichting vermeld;  

c. de houder van de vergunning meldt schriftelijk aan het bestuur van de emissieautoriteit elke tijdelijke afwijking van de monitoringsmethodiek waarin het monitoringsplan niet voorziet onder opgaaf van de redenen voor deze afwijking: 

1°. binnen vijf werkdagen nadat hij van deze tijdelijke afwijking kennis heeft genomen of hiervan in redelijkheid kennis heeft kunnen nemen, of  

2°. in een overzicht, iedere maand, telkens uiterlijk per vijfde van die maand, waarbij onder tijdelijke afwijking van de monitoringsmethodiek wordt verstaan een tijdelijke afwijking: 

1°. van de gebruikte methode om de jaarvracht van NO <sub>x</sub> te bepalen,  

2°. in continue meting van de concentratie van NO <sub>x</sub> in combinatie met de continue meting of berekening van het afgasdebiet, bedoeld in artikel 40,  

3°. van het kental dat op de betrokken processituatie van toepassing is of  

4°. in de parameters die worden gebruikt voor de bepaling van de jaarvracht van NO <sub>x</sub>, het jaarlijks brandstofverbruik of de productie;      

d. een verandering van het monitoringsplan, voor zover het geen ingrijpende verandering, bedoeld in [artikel 16.49, eerste lid, onder c, van de wet](../../../../../../../wet/wet/milieubeheer/BWBR0003245/README.md) betreft, die betrekking heeft op een wijziging van de monitoringsmethodiek, wordt vooraf door het bestuur van de emissieautoriteit goedgekeurd, waarbij onder wijziging van de monitoringsmethodiek wordt verstaan: 

1°. een verandering van de klasse, bedoeld in de bij deze regeling behorende bijlage X,  

2°. indien artikel 39, tweede lid, van toepassing is: een verandering van de tijd dat een NO <sub>x</sub> -installatie uit klasse 1, 2 of 3 als bedoeld in de bij deze regeling behorende bijlage X in bedrijf is, waardoor deze tijd 500 uur of meer per kalenderjaar komt te bedragen,  

3°. indien artikel 39, derde lid, van toepassing is: een verandering van de jaarvracht van NO <sub>x</sub> van een NO <sub>x</sub> -verbrandingsinstallatie waardoor deze jaarvracht een ton of meer komt te bedragen,  

4°. een verandering van de gebruikte methode om de jaarvracht van NO <sub>x</sub> te bepalen,  

5°. een verandering in de continue meting van de concentratie van NO <sub>x</sub> in combinatie met de continue meting of berekening van het afgasdebiet, bedoeld in artikel 40,  

6°. een verandering in de kentalbepaling,  

7°. een verandering in het geldigheidsgebied van het kental,  

8°. een verandering in de parameters die worden gebruikt voor de bepaling van de jaarvracht van NO <sub>x</sub>, het jaarlijkse brandstofverbruik of de jaarlijkse productie of  

9°. een verandering in de onderbouwing of beschrijving van de monitoringsmethodiek.       
2.  Het bestuur van de emissieautoriteit kan aan de vergunning, bedoeld in [artikel 16.49, eerste lid, van de wet](../../../../../../../wet/wet/milieubeheer/BWBR0003245/README.md) het voorschrift verbinden dat indien [titel 16.3 van de wet](../../../../../../../wet/wet/milieubeheer/BWBR0003245/README.md) door een omstandigheid niet meer van toepassing zal zijn op de inrichting, binnen zes weken nadat degene die de inrichting drijft, van deze omstandigheid kennis heeft genomen of hiervan in redelijkheid kennis heeft kunnen nemen, een melding bij het bestuur van de emissieautoriteit wordt ingediend.   

### §  3.10  

####Emissieverslag

### Artikel  64  

####Emissieverslag NO <sub>x</sub>

1.  Het emissieverslag voldoet aan de daarop betrekking hebbende onderdelen van de krachtens [artikel 16.49, eerste lid](../../../../../../../wet/wet/milieubeheer/BWBR0003245/README.md), of [artikel 16.5, eerste lid](../../../../../../../wet/wet/milieubeheer/BWBR0003245/README.md), in verbinding met [artikel 16.5, tweede lid](../../../../../../../wet/wet/milieubeheer/BWBR0003245/README.md), voor de betrokken inrichting verleende vergunning.   
2.  Het emissieverslag wordt opgesteld met gebruikmaking van het model, opgenomen in de bij deze regeling behorende bijlage VIII.   

### §  3.11  

####Herstel onjuiste opgaven en non-conformiteiten

### Artikel  64a  

####Herstel onjuiste opgaven en non-conformiteiten

1.  Degene die een inrichting drijft, herstelt alle onjuiste opgaven en non-conformiteiten die een verificateur tijdens de verificatie en in zijn verklaring, bedoeld in [artikel 16.49, tweede lid](../../../../../../../wet/wet/milieubeheer/BWBR0003245/README.md), in verbinding met [16.12, eerste lid, onder c, van de wet](../../../../../../../wet/wet/milieubeheer/BWBR0003245/README.md), aan hem heeft medegedeeld.   
2.  Onjuiste opgaven en non-conformiteiten die hersteld kunnen worden, en die gevolgen hebben of kunnen hebben voor de totale NO <sub>x</sub> -emissies in het emissieverslag, worden door degene die de inrichting drijft, in het totale emissiecijfer van het emissieverslag verwerkt.   
3.  Non-conformiteiten die niet kunnen worden hersteld voor 1 april van het betrokken kalenderjaar en die gevolgen hebben of kunnen hebben voor de totale NO <sub>x</sub> -emissies in het emissieverslag, worden hersteld binnen zes weken na indiening van het emissieverslag.   
4.  Non-conformiteiten die geen gevolgen hebben of kunnen hebben voor de totale NO <sub>x</sub> -emissies in het emissieverslag, worden hersteld binnen drie maanden na indiening van het emissieverslag.   

### Hoofdstuk  4  

####Emissies van distikstofoxide

### §  4.1  

####Begripsbepalingen

### Artikel  65  

####Begripsbepalingen

Voor de toepassing van dit hoofdstuk wordt verstaan onder: monitoringsmethodiek: het geheel van methoden, dat door degene die een inrichting drijft, wordt gebruikt om de jaarvracht van N <sub>2</sub> O van een N <sub>2</sub> O-installatie te bepalen; N <sub>2</sub> O-installatie: broeikasgasinstallatie waarin activiteiten worden verricht, die behoren tot een categorie van activiteiten als bedoeld in [artikel 2, eerste lid, onder b, van het besluit](../../../../../../../AMvB/besluit/handel/in/emissierechten/BWBR0017779/README.md).  

### §  4.2  

####Monitoringsplan

### Artikel  66  

####Inhoud monitoringsplan algemeen

1.  In gevallen waarin de aanvraag om een vergunning betrekking heeft op het in werking hebben van een inrichting als bedoeld in [artikel 16.5, eerste lid, onder a, van de wet](../../../../../../../wet/wet/milieubeheer/BWBR0003245/README.md), vermeldt de aanvrager in het monitoringsplan voor de inrichting waarop de aanvraag betrekking heeft, in elk geval: 

a. de beoogde houder van de vergunning;  

b. uittreksel uit het handelsregister;  

c. de naam, het adres en de ligging van de inrichting;  

d. de naam van de contactpersoon van het bestuursorgaan dat bevoegd is een omgevingsvergunning voor de inrichting te verlenen;  

e. de wijze waarop in het emissieverslag verslag wordt gedaan van de N <sub>2</sub> O-jaarvracht en de gegevens betreffende het brandstofverbruik, het grondstofverbruik en de productie en de wijze waarop deze gegevens worden verkregen;  

f. de beschikbaarheid en de vakbekwaamheid van de personen die met de uitvoering van het monitoringsplan en de controle op de naleving daarvan worden belast en de wijze waarop taken, bevoegdheden en verantwoordelijkheden zijn verdeeld tussen deze personen;  

g. de wijze waarop de werkzaamheden, bedoeld in artikel 71, door een meetinstantie worden verricht, en indien artikel 71, derde lid, van toepassing is: een lijst en een beschrijving van de niet-geaccrediteerde meetinstanties, waarbij in de beschrijving wordt aangegeven dat de meetinstanties werken conform de eisen van de geaccrediteerde meetinstanties;  

h. een beschrijving van de operationele procedures binnen de inrichting, die betrekking hebben op: 

1°. de wijze waarop bedrijfsinterne validatie van de meetinstrumenten plaatsvindt, overeenkomstig paragaaf 4.5;  

2°. de wijze waarop wordt gewaarborgd dat de uitvoering van het monitoringsplan op een zorgvuldige wijze plaatsvindt, overeenkomstig paragraaf 4.6;    

i. een beschrijving van de procedure waarin aan de hand van een schematische weergave alle operationele activiteiten zijn opgenomen waaronder het meten, bewerken en opslaan van gegevens, het opstellen van het emissieverslag, de verificatie daarvan en het verzenden van het emissieverslag aan het bestuur van de emissieautoriteit;  

j. de werkomschrijvingen van de activiteiten, bedoeld onder h, die in het kader van de uitvoering van het monitoringsplan plaatsvinden;  

k. de datum waarop het monitoringsplan is opgesteld en het versienummer daarvan.     
2.  In het monitoringsplan neemt de aanvrager tevens een beschrijving op alsmede een schematische weergave van: 

a. de afbakening van de verzameling N <sub>2</sub> O-installaties binnen de inrichting;  

b. de naam, identificatie en het identificatienummer van elke N <sub>2</sub> O-installatie die zich in de inrichting bevindt;  

c. de naam, de identificatie en het identificatienummer van de materiaalstromen binnen de inrichting;  

d. de soort N <sub>2</sub> O-installaties;  

e. de naam en het identificatienummer van de bronnen die zich binnen de inrichting bevinden en die N <sub>2</sub> O uitstoten;  

f. de aansluiting van de desbetreffende bronnen op de N <sub>2</sub> O-installaties.     
3.  In het monitoringsplan vermeldt de aanvrager tevens: 

a. de capaciteit, uitgedrukt in tonnen vervaardigd product per kalenderjaar, van elke zich in de inrichting bevindende N <sub>2</sub> O-installatie;  

b. de verwachte N <sub>2</sub> O-jaarvracht van elke zich in de inrichting bevindende N <sub>2</sub> O-installatie afzonderlijk en alle N <sub>2</sub> O-installaties tezamen;  

c. de methode waarmee de totale jaarvracht van N <sub>2</sub> O van alle N <sub>2</sub> O-installaties tezamen wordt bepaald.     
4.  Indien in het monitoringsplan ter onderbouwing van de gevraagde gegevens, bedoeld in het eerste en tweede lid en artikel 67, verwijzingen zijn opgenomen, zijn deze verwijzingen traceerbaar en verifieerbaar.   
5.  Indien degene die een inrichting drijft, op het moment van de indiening van het monitoringsplan nog niet volledig aan de meetvoorschriften, bedoeld in paragraaf 4.3, of de voorschriften inzake de kwaliteitsborging van de metingen, bedoeld in paragraaf 4.5, voldoet omdat het technisch niet haalbaar is of tot onredelijke kosten leidt, worden de technische niet-haalbaarheid van bedoelde voorschriften of de onredelijke kosten ten genoegen van het bestuur van de emissieautoriteit aangetoond. Hiertoe wordt in het monitoringsplan aangegeven: 

a. de reden waarom degene die de inrichting drijft, niet aan bedoelde meetvoorschriften onderscheidenlijk de voorschriften inzake de kwaliteitsborging van de metingen kan voldoen, alsmede de onderbouwing daarvan;  

b. het tijdstip en de wijze waarop degene die de inrichting drijft, wel volledig aan bedoelde meetvoorschriften onderscheidenlijk de voorschriften inzake de kwaliteitsborging van de metingen zal voldoen;  

c. de wijze waarop de jaarvracht van N <sub>2</sub> O wordt bepaald in de periode waarin nog niet volledig aan bedoelde meetvoorschriften onderscheidenlijk de voorschriften inzake de kwaliteitsborging van de metingen wordt voldaan.     

### Artikel  67  

####Invulling monitoringsplan inrichting

1.  Onverminderd artikel 66 wordt in het monitoringsplan voor elke N <sub>2</sub> O-installatie die zich in de inrichting bevindt, de te hanteren monitoringsmethodiek aangegeven, ten minste bestaande uit een beschrijving van: 

a. de hoeveelheid materiaal die wordt gebruikt bij een maximale capaciteit van de N <sub>2</sub> O-installatie;  

b. de methode waarmee de hoeveelheid materiaal die wordt gebruikt in het productieproces wordt bepaald;  

c. de methode waarmee per N <sub>2</sub> O-installatie de hoeveelheid geproduceerd salpeterzuur in vracht per uur wordt bepaald, uitgedrukt als HNO <sub>3</sub> 100%;  

d. de methode waarmee per N <sub>2</sub> O-installatie de N <sub>2</sub> O-concentratie in het afgas, uitgedrukt in mg per Nm <sup>3</sup> wordt bepaald;  

e. de methode waarmee per N <sub>2</sub> O-installatie het afgas, uitgedrukt in Nm <sup>3</sup> per uur, wordt bepaald;  

f. de wijze waarop of de mate waarin met wisselende belasting in de N <sub>2</sub> O-installatie wordt geproduceerd, alsmede de aard van de bedrijfsvoering;  

g. de methode waarmee per N <sub>2</sub> O-installatie de jaarvracht van N <sub>2</sub> O wordt bepaald;  

h. de methode waarop de onder b tot en met g bedoelde gegevens worden verkregen, geregistreerd en bewaard;  

i. de invoergegevens die voor de berekeningsformules of de correlatiemodellen ter bepaling van de jaarvracht van N <sub>2</sub> O worden gebruikt;  

j. indien van toepassing: koppelingen met activiteiten in de N <sub>2</sub> O-installatie die plaatsvinden in het kader van het communautair milieubeheer- en milieuauditsysteem (EMAS), dan wel een ander intern milieuzorgsysteem.     
2.  Onverminderd het eerste lid wordt in het monitoringsplan voor elke N <sub>2</sub> O-installatie ten minste een beschrijving opgenomen van: 

a. de van de normale bedrijfsvoering afwijkende procesomstandigheden, een indicatie van de frequentie waarmee dit voorkomt en de duur van de afwijkingen, alsmede een indicatie van de omvang van de N <sub>2</sub> O-emissies tijdens de afwijkende procesomstandigheden;  

b. de gegevens waaruit blijkt dat de onzekerheidseis als bedoeld in artikel 69, derde lid, wordt nageleefd;  

c. de parameters die worden gebruikt voor de bepaling van de jaarvracht van N <sub>2</sub> O en de parameters die worden gebruikt voor de bepaling van de productie van salpeterzuur, waarbij in ieder geval worden vermeld: 

1°. de omrekeningsfactoren die benodigd zijn om tot berekening van de jaarvracht van N <sub>2</sub> O en berekening van de productie van salpeterzuur te komen;  

2°. het te hanteren meetprincipe, de frequentie waarmee monsters worden genomen, de op grond van artikel 70 van toepassing zijnde norm, en de middelingstijd;  

3°. de plaats waar de parameters worden gemeten, weergegeven in een processchema;  

4°. de relaties tussen de gemeten parameters, de N <sub>2</sub> O-emissies en de productie van salpeterzuur;  

5°. het geldigheidsgebied van de gehanteerde monitoringsmethodiek voor de bepaling van de N <sub>2</sub> O-emissies, alsmede de te hanteren alternatieve methode indien de bepaling van de N <sub>2</sub> O-emissies buiten het geldigheidsgebied valt, onder aanduiding van de omstandigheden waaronder de alternatieve methode wordt gestart en gestopt;  

6°. in geval het meetinstrument uitvalt of onvoldoende functioneert: de waarde, uitgedrukt in kg/ N <sub>2</sub> O per uur, die overeenkomstig de bij deze regeling behorende bijlage XVII, hoofdstuk XVII.3, is vastgesteld.       

### Artikel  68  

####Model monitoringsplan

1.  Het monitoringsplan wordt opgesteld met gebruikmaking van het model, opgenomen in de bij deze regeling behorende bijlage I.   
2.  Van het model, bedoeld in het eerste lid, mag uitsluitend worden afgeweken indien de reden daarvoor ten genoegen van het bestuur van de emissieautoriteit wordt gemotiveerd.   

### §  4.3  

####Monitoringsmethodiek N <sub>2</sub> O

### Artikel  69  

####Bepaling jaarvracht van N <sub>2</sub> O

1.  Degene die een inrichting drijft, bepaalt de jaarvracht van N <sub>2</sub> O van een zich in de inrichting bevindende N <sub>2</sub> O-installatie overeenkomstig de bij deze regeling behorende bijlage XVII.   
2.  De N <sub>2</sub> O-emissies van een N <sub>2</sub> O-installatie worden overeenkomstig de bijlage als bedoeld in het eerste lid bepaald door de continue meting van de concentratie van N <sub>2</sub> O en de concentratie van zuurstof in combinatie met de continue meting of berekening van het afgasdebiet.   
3.  De waarde van de 95%-betrouwbaarheidsintervallen van de individuele waarnemingen op grond waarvan de uurgemiddelde vracht van N <sub>2</sub> O wordt bepaald, is kleiner dan 7,5% van de jaargemiddelde uurvracht.   

### Artikel  70  

####CEN-normen bij de continue meting van N <sub>2</sub> O–emissies

1.  De metingen voor de bepaling van de N <sub>2</sub> O-emissies, bedoeld in artikel 69, worden uitgevoerd volgens relevante CEN-normen.   
2.  Indien geen CEN-normen als bedoeld in het eerste lid bestaan, worden ISO-normen gebruikt dan wel andere nationale of internationale normen indien ten genoegen van het bestuur van de emissieautoriteit is aangetoond dat deze normen waarborgen dat gegevens van een gelijkwaardige kwaliteit worden verstrekt.   
3.  Een in het eerste lid bedoelde CEN-norm heeft betrekking op de laatst uitgegeven norm met de daarop uitgegeven aanvullingen en correctiebladen. Een uitgegeven norm, aanvulling, onderscheidenlijk correctieblad, wordt eerst van toepassing één jaar na de datum van de uitgifte.   
4.  De Minister doet van de uitgifte van CEN-normen, bedoeld in het derde lid, alsmede van de uitgifte van aanvullingen en correctiebladen voor deze normen zo spoedig mogelijk na uitgifte mededeling door kennisgeving in de Staatscourant.   

### §  4.4  

####Meetinstanties

### Artikel  71  

####Uitvoering van werkzaamheden door een meetinstantie

1.  Parallelmetingen die plaatsvinden in het kader van de kwaliteitsborging van continue metingen als bedoeld in artikel 69 worden uitgevoerd door een meetinstantie als bedoeld in het tweede lid.   
2.  Werkzaamheden als bedoeld in het eerste lid mogen uitsluitend worden verricht door een meetinstantie die voor deze verrichtingen is geaccrediteerd volgens EN ISO 17025:2005.   
3.  In afwijking van het tweede lid mag voor de werkzaamheden als bedoeld in het eerste lid een meetinstantie worden ingeschakeld die voor het uitvoeren van deze verrichtingen niet is geaccrediteerd volgens EN ISO 17025:2005, op voorwaarde dat degene die de inrichting drijft, ten genoegen van het bestuur van de emissieautoriteit aantoont dat: 

a. deze meetinstantie voldoet aan eisen die gelijkwaardig zijn aan de eisen, bedoeld in het eerste lid;  

b. deze meetinstantie technisch competent en in staat is om technisch geldende resultaten te genereren waarbij relevante analytische procedures worden gebruikt.     

### §  4.5  

####Kwaliteitsborging meetvoorzieningen

### Artikel  72  

####Kwaliteitsborging N <sub>2</sub> O-metingen

1.  Kwaliteitsborging van de continue metingen van de concentratie van N <sub>2</sub> O en zuurstof geschiedt overeenkomstig de norm NEN-EN 14181, waarbij in afwijking van deze norm de geïnstalleerde meetapparatuur om de drie jaar door middel van parallelmetingen wordt gekalibreerd.   
2.  De meetapparatuur die de hoeveelheid luchtstroom meet, wordt jaarlijks gekalibreerd en onderhouden.   
3.  Artikel 18, tweede tot en met vierde lid, is van overeenkomstige toepassing op N <sub>2</sub> O- emissies.   

### Artikel  73  

####Metingen met behulp van apparatuur

1.  Degene die een inrichting drijft, draagt er zorg voor dat de ter bepaling van de jaarvracht van N <sub>2</sub> O geïnstalleerde meet-, monstername- en analyse-apparatuur of de apparatuur voor de automatische verwerking van meetresultaten ten genoegen van het bestuur van de emissieautoriteit regelmatig en voorafgaand aan het gebruik wordt gekalibreerd, bijgesteld en gecontroleerd.   
2.  Degene die een inrichting drijft, geeft in het monitoringplan aan welke onderdelen van een meetinstrument niet kunnen worden gekalibreerd, en stelt alternatieve controleactiviteiten voor.   
3.  Artikel 19, tweede tot en met vierde lid, is van overeenkomstige toepassing op N <sub>2</sub> O- emissies.   

### Artikel  74  

####Meetvoorzieningen en meldingen

De artikelen 20 tot en met 22 zijn van overeenkomstige toepassing op N <sub>2</sub> O- emissies en N <sub>2</sub> O-installaties.  

### Artikel  75  

####Bedrijfsinterne validatieprocedure

1.  Artikel 23, eerste en tweede lid, is van overeenkomstige toepassing op N <sub>2</sub> O- emissies.   
2.  Indien uit de bedrijfsinterne validatie blijkt dat niet wordt voldaan aan NEN-EN 14181 of indien uit de bedrijfsinterne validatie of NEN-EN 14181 blijkt dat een nieuwe kalibratie wordt uitgevoerd, wordt dit onverwijld aan het bestuur van de emissieautoriteit gemeld.   

### §  4.6  

####Kwaliteitsborging interne bedrijfsprocedures en interne organisatie

### Artikel  76  

####Kwaliteitsborging

1.  Degene die een inrichting drijft, stelt de procedures vast, zoals die overeenkomstig artikel 66, eerste lid, onder g, onder 2°, in het monitoringsplan worden beschreven.   
2.  De artikelen 24, tweede lid, 25, 26, 27, 28, met uitzondering van het derde lid, onder e en g, 29 en 30 zijn van overeenkomstige toepassing op N <sub>2</sub> O-emissies.   

### §  4.7  

####Registratie van veranderingen en tijdelijke afwijkingen van het monitoringsplan

### Artikel  77  

####Veranderingen en tijdelijke afwijkingen van het monitoringsplan

De artikelen 31 en 32 zijn van overeenkomstige toepassing op N <sub>2</sub> O-emissies.  

### §  4.8  

####Voorschriften aan de vergunning

### Artikel  78  

####Vergunningvoorschriften

1.  Het bestuur van de emissieautoriteit verbindt aan de vergunning, bedoeld in [artikel 16.5, eerste lid, van de wet](../../../../../../../wet/wet/milieubeheer/BWBR0003245/README.md), in elk geval de volgende voorschriften voor inrichtingen waarin zich N <sub>2</sub> O installaties bevinden: 

a. in het emissieverslag worden voor de inrichting, met betrekking tot het kalenderjaar waarop het emissieverslag betrekking heeft, vermeld: 

1°. de gegevens ter identificatie van de inrichting;  

2°. de codes van de rapportagesystemen, bedoeld in de bij deze regeling behorende bijlage IX, waarmee elke activiteit die in de inrichting plaatsvindt, wordt aangeduid;    

b. de houder van de vergunning meldt schriftelijk aan het bestuur van de emissieautoriteit elke tijdelijke afwijking van de monitoringsmethodiek waarin het monitoringsplan niet voorziet onder opgaaf van de redenen voor deze afwijking: 

1°. binnen vijf werkdagen nadat hij van deze tijdelijke afwijking kennis heeft genomen of hiervan in redelijkheid kennis heeft kunnen nemen, of  

2°. in een overzicht, iedere maand, telkens uiterlijk per de vijfde van die maand, waarbij onder een tijdelijke afwijking van de monitoringsmethodiek wordt verstaan: 

1°. een tijdelijke afwijking van de gebruikte methode om de jaarvracht van N <sub>2</sub> O te bepalen,  

2°. een tijdelijke afwijking in de continue meting van de concentratie van N <sub>2</sub> O en de concentratie van zuurstof in combinatie met de continue meting of berekening van het afgasdebiet, bedoeld in artikel 69,  

3°. een tijdelijke afwijking in de parameters die worden gebruikt voor de bepaling van de jaarvracht van N <sub>2</sub> O of de jaarlijkse productie van salpeterzuur of  

4°. een verandering in de onzekerheidsbepaling;      

c. een verandering van het monitoringsplan, voorzover het geen ingrijpende verandering als bedoeld in [artikel 16.5, eerste lid, onder c, van de wet](../../../../../../../wet/wet/milieubeheer/BWBR0003245/README.md) betreft, die betrekking heeft op een wijziging van de monitoringsmethodiek, wordt vooraf door het bestuur van de emissieautoriteit goedgekeurd, waarbij onder wijziging van de monitoringsmethodiek wordt verstaan: 

1°. een verandering van de gebruikte methode om de jaarvracht van N <sub>2</sub> O te bepalen,  

2°. een verandering in de continue meting van de concentratie van N <sub>2</sub> O en de concentratie van zuurstof in combinatie met de continue meting of berekening van het afgasdebiet, bedoeld in artikel 69,  

3°. een verandering in de parameters die worden gebruikt voor de bepaling van de jaarvracht van N <sub>2</sub> O of de jaarlijkse productie van salpeterzuur,  

4°. een verandering in de onzekerheidsbepaling of  

5°. een verandering in de onderbouwing of de beschrijving van de monitoringsmethodiek.    

d. indien [titel 16.2 van de wet](../../../../../../../wet/wet/milieubeheer/BWBR0003245/README.md) door een omstandigheid niet meer van toepassing zal zijn op de inrichting, wordt binnen zes weken nadat degene die de inrichting drijft, van deze omstandigheid kennis heeft genomen of hiervan in redelijkheid kennis heeft kunnen nemen, een melding hiervan bij het bestuur van de emissieautoriteit ingediend.     
2.  Onder wijziging van de monitoringsmethodiek, bedoeld in het eerste lid, onder d, wordt niet verstaan een wijziging van het monitoringsplan ingevolge [artikel 16.13, tweede lid, onder b, van de wet](../../../../../../../wet/wet/milieubeheer/BWBR0003245/README.md).   

### §  4.9  

####Emissieverslag

### Artikel  79  

####Emissieverslag N <sub>2</sub> O

Als model voor het opstellen van het emissieverslag geldt het model, opgenomen in de bij deze regeling behorende bijlage VIII.  

### §  4.10  

####Herstel onjuiste opgaven en non-conformiteiten

### Artikel  79a  

####Herstel onjuiste opgaven en non-conformiteiten

1.  Degene die een inrichting drijft, herstelt alle onjuiste opgaven en non-conformiteiten die een verificateur tijdens de verificatie en in zijn verklaring, bedoeld in [artikel 16.49, tweede lid](../../../../../../../wet/wet/milieubeheer/BWBR0003245/README.md), in verbinding met [16.12, eerste lid, onder c, van de wet](../../../../../../../wet/wet/milieubeheer/BWBR0003245/README.md), aan hem heeft medegedeeld.   
2.  Onjuiste opgaven en non-conformiteiten die hersteld kunnen worden en die gevolgen hebben of kunnen hebben voor de totale N <sub>2</sub> O-emissies in het emissieverslag, worden door degene die de inrichting drijft, in het totale emissiecijfer van het emissieverslag verwerkt.   
3.  Non-conformiteiten die niet kunnen worden hersteld voor 1 april van het betrokken kalenderjaar en die gevolgen hebben of kunnen hebben voor de totale N <sub>2</sub> O-emissies in het emissieverslag, worden hersteld binnen zes weken na indiening van het emissieverslag.   
4.  Non-conformiteiten die geen gevolgen hebben of kunnen hebben voor de totale N <sub>2</sub> O-emissies in het emissieverslag, worden hersteld binnen drie maanden na indiening van het emissieverslag.   

### Hoofdstuk  5  

####Slotbepalingen

### Artikel  80  

####Inwerkingtreding

Deze regeling treedt in werking met ingang van 1 januari 2005.  

### Artikel  81  

####Titel

Deze regeling wordt aangehaald als: Regeling monitoring handel in emissierechten.  
Deze regeling zal met de toelichting in de Staatscourant worden geplaatst.   

’s-Gravenhage 
14 december 2004    

De 
Staatssecretaris van Volkshuisvesting, Ruimtelijke Ordening en Milieubeheer, 
P.L.B.A. vanGeel   

### Bijlage  I  

####bij de Regeling monitoring handel in emissierechten

Het model van het monitoringsplan, bedoeld in de artikelen 5 en 38 van de Regeling monitoring handel in emissierechten  

| Paragraaf  | Titel  |
|:---|:---|
| --- | Inhoudsopgave  |
| --- | Niet-technische samenvatting  |
| --- |
| Deel A: Systeeminrichting  |
| 1  | Algemene bedrijfsgegevens  |
| 1.1  | Algemene gegevens van de bedrijfslocatie  |
| 1.2  | Hoofdlijnen van de bedrijfsactiviteiten binnen de bedrijfslocatie  |
| 1.3  | Identificatie en afbakening van de CO <sub>2</sub> -installatie, CO <sub>2</sub> -eenheden, NOx-installaties en bronnen alsmede N <sub>2</sub> O-installaties en bronnen  |
| --- | --- |
| 2  | Monitoringsmethodiek  |
| 2.1  | CO <sub>2</sub> -monitoringsmethodiek:  – Klassebepaling CO <sub>2</sub> -installatie  – Gebruikte bepalingsmethode  – Keuze berekenen of meten  – Berekenen CO <sub>2</sub> -emissies  – Meten CO <sub>2</sub> -emissies  – Onzekerheidsbepaling  |
| 2.2  | N <sub>2</sub> O- monitoringsmethodiek  – Identificatie van de N <sub>2</sub> O-installaties  – Bepalingsmethode  – Parameters  – N <sub>2</sub> O-emissies  |
| 2.3  | NO <sub>x</sub> -monitoringsmethodiek  – Identificatie en klassenbepaling van de NO <sub>x</sub> -installaties  – Bepalingsmethode  – Parameters  – NO <sub>x</sub> -emissies  |
| 2.4  | Opbouw NO <sub>x</sub> -emissierechten  |
| 2.5  | Onderbouwingen en beschrijvingen  |
| --- | --- |
| 3  | Afwijkingen en wijzigingen in monitoringsplan  |
| 3.1  | Afwijkingen ten opzichte van de vereiste structuur  |
| 3.2  | Wijzigingen ten opzichte van de laatst gevalideerde versie van het monitoringsplan  |
| --- | --- |
| Deel B: Operationele procedures  |
| 4  | Van meten tot rapporteren  |
| 4.1  | Procedures van meten tot rapporteren  |
| 4.2  | Werkomschrijvingen van meten tot rapporteren  |
| 4.3  | Beschrijving van middelen  |
| --- | --- |
| 5  | Bedrijfsinterne validatie  |
| 5.1  | Procedures bedrijfsinterne validatie  |
| 5.2  | Werkomschrijvingen bedrijfsinterne validatie  |
| 5.3  | Beschrijving van middelen  |
| 5.4  | Inspecties en onderhoud  |
| --- | --- |
| 6  | Kwaliteitsborging van bedrijfsinterne organisatie en opslag van informatie  |
| 6.1  | Interne audits  |
| 6.2  | Documentenbeheer  |
| 6.3  | Register van registraties  |
| 6.4  | Opslag van informatie  |
| 6.5  | Uitbesteding  |
| --- | --- |
| 7  | Bedrijfsinterne organisatie  |
| --- | --- |
| 8  | Lijst met gebruikte afkortingen en definities  |

### Bijlage  III  

####Bepalingsmethode activiteitsgegevens, emissiefactoren en oxidatie- of conversiefactoren

Deze bijlage behoort bij de artikelen 7, tweede lid, 8, eerste lid, en 9, eerste en tweede lid, van de regeling. 

### Hoofdstuk  III.1  

####bepaling activiteitsgegevens

### §  1.1  

####Formule voorraadwijzigingen

De bepaling van de activiteitsgegevens aan de hand van voorraadwijzigingen, bedoeld in artikel 7, tweede lid, van deze regeling, vindt plaats volgens de volgende formule: Materiaal C = materiaal P + (materiaal S – materiaal E) – materiaal O waarin: Materiaal C: materiaal verwerkt in het kalenderjaar Materiaal P: materiaal aangekocht in het kalenderjaar Materiaal S: materiaalvoorraad aan het begin van het kalenderjaar Materiaal E: materiaalvoorraad aan het einde van het kalenderjaar Materiaal O: materiaal gebruikt voor andere doeleinden zoals vervoer of wederverkoop  

### §  1.2  

####Uitwerking formule

In gevallen waarin ten genoegen van het bestuur van de emissieautoriteit wordt aangetoond dat het technisch niet haalbaar is of dat het zou leiden tot onredelijke kosten om de posten ‘materiaal S’ en ‘materiaal E’te bepalen, mag degene die een inrichting drijft, deze twee hoeveelheden schatten op basis van gegevens van voorgaande jaren en door deze te correleren aan de geproduceerde hoeveelheden gedurende het kalenderjaar dan wel op basis van gedocumenteerde methoden en de desbetreffende gegevens in de geauditte jaarrekeningen voor het kalenderjaar. Degene die een inrichting drijft, bevestigt deze schattingen met behulp van gedocumenteerde berekeningen en bijbehorende jaarrekeningen.  

### Hoofdstuk  III.2  

####bepaling emissiefactoren

### §  2.1  

####Eisen voor de bepaling van emissiefactoren

Met betrekking tot de bepaling van emissiefactoren worden de volgende eisen gesteld: 

1. Degene die een inrichting drijft, mag een emissiefactor voor een brandstof gebruiken die is uitgedrukt als koolstofgehalte (t CO <sub>2</sub> /t of t CO <sub>2</sub> /Nm <sup>3</sup>) in plaats van als t CO <sub>2</sub> /TJ voor verbrandingsemissies mits hij ten genoegen van het bestuur van de emissieautoriteit aantoont dat dit permanent een lagere onzekerheid tot gevolg heeft of dat het hanteren van een emissiefactor in t CO <sub>2</sub> /TJ tot onredelijke kosten leidt.  

2. Voor de conversie van koolstof in de waarde voor CO <sub>2</sub> wordt de factor 3,667 [t CO <sub>2</sub> /t C] gebruikt.    

### §  2.2  

####Biomassa

Biomassa wordt beschouwd als CO <sub>2</sub> -neutraal. Op biomassa wordt een emissie factor 0 [t CO <sub>2</sub> /TJ of t of Nm <sup>3</sup> ] toegepast.  

### §  2.3  

####Emissiefactor voor brandstoffen of materialen

Voor brandstoffen of materialen die zowel fossiele koolstof als biomassakoolstof bevatten, wordt een gewogen emissiefactor toegepast, die is gebaseerd op het aandeel van de fossiele koolstof in het totale koolstofgehalte van de brandstof. Deze berekening is transparant en gedocumenteerd in overeenstemming met de regels en procedures van bijlage V bij deze regeling.  

### Hoofdstuk  III.3  

####Bepaling oxidatiefactoren of conversiefactoren

### 1  

Indien er in een CO <sub>2</sub> -installatie verschillende brandstoffen worden gebruikt en er activiteitspecifieke oxidatiefactoren worden berekend, mag degene die een inrichting drijft, ten genoegen van het bestuur van de emissieautoriteit: 

a. een gewogen gemiddelde oxidatiefactor voor de activiteit bepalen en deze op alle brandstoffen toepassen, of  

b. aan één grote brandstofstroom onvolledige oxidatie toekennen en op de overige stromen een waarde 1 toepassen.    

### 2  

In afwijking van onderdeel 1 en de bij deze regeling behorende bijlage II, past degene die een inrichting drijft, een oxidatiefactor van 1 toe bij het bepalen van de CO <sub>2</sub> -emissies van de bronstroom kolen, indien in de allocatie voor deze bronstroom is uitgegaan van CO <sub>2</sub> -emissies die zijn berekend door de hoeveelheid bronstroom te vermenigvuldigen met de emissiefactor.  

### 3  

Het eerste lid, onder b, is niet van toepassing indien biomassa wordt gebruikt.  

### Bijlage  IV  

####Indeling in niveaus

Deze bijlage behoort bij de artikelen 4, onder a, en 10, derde lid, van de regeling. Klasse A: totale jaarvracht ≤ 50 kton Klasse B: 50 kton < totale jaarvracht ≤ 500 kton Klasse C: totale jaarvracht > 500 kton  

|--- |--- | Activiteitsgegevens  |--- |--- |--- |--- |--- |--- |--- |--- |--- |--- |--- |--- |--- |--- | Brandstofstroom  | Calorische onderwaarde  | Emissiefactor  | Samenstellingsgegevens  | Oxidatiefactor  | Conversiefactor  |--- |--- |--- |--- |--- |--- |--- |--- | Bijlage/Activiteit  | A  | B  | C  | A  | B  | C  | A  | B  | C  | A  | B  | C  | A  | B  | C  | A  | B  | C  |
|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|
|  *II: Verbranding*   | --- | --- | --- | --- | --- | --- | --- | --- | --- | --- | --- | --- | --- | --- | --- | --- | --- | --- |
| Commercieel verhandelbare standaardbrandstoffen  | 2  | 3  | 4  | 2a/2b  | 2a/2b  | 2a/2b  | 2a/2b  | 2a/2b  | 2a/2b  | n.v.t.  | n.v.t.  | n.v.t.  | 1  | 1  | 1  | n.v.t.  | n.v.t.  | n.v.t.  |
| Andere gasvormige en vloeibare brandstoffen  | 2  | 3  | 4  | 2a/2b  | 2a/2b  | 3  | 2a/2b  | 2a/2b  | 3  | n.v.t.  | n.v.t.  | n.v.t.  | 1  | 1  | 1  | n.v.t.  | n.v.t.  | n.v.t.  |
| Vaste brandstoffen  | 1  | 2  | 3  | 2a/2b  | 3  | 3  | 2a/2b  | 3  | 3  | n.v.t.  | n.v.t.  | n.v.t.  | 1  | 1  | 1  | n.v.t.  | n.v.t.  | n.v.t.  |
| Massabalansmethode voor de productie van carbon black en voor gasverwerkingsterminals  | 1  | 2  | 3  | n.v.t.  | n.v.t.  | n.v.t.  | n.v.t.  | n.v.t.  | n.v.t.  | 1  | 2  | 2  | n.v.t.  | n.v.t.  | n.v.t.  | 1  | 2  | 3  |
| Fakkels  | 1  | 2  | 3  | n.v.t.  | n.v.t.  | n.v.t.  | 1  | 2a/2b  | 3  | n.v.t.  | n.v.t.  | n.v.t.  | 1  | 1  | 1  | n.v.t.  | n.v.t.  | n.v.t.  |
| Gasreiniging  | Carbonaat  | 1  | 1  | 1  | n.v.t.  | n.v.t.  | n.v.t.  | 1  | 1  | 1  | n.v.t.  | n.v.t.  | n.v.t.  | n.v.t.  | n.v.t.  | n.v.t.  | n.v.t.  | n.v.t.  | --- |
| --- | Gips  | 1  | 1  | 1  | n.v.t.  | n.v.t.  | n.v.t.  | 1  | 1  | 1  | n.v.t.  | n.v.t.  | n.v.t.  | n.v.t.  | n.v.t.  | n.v.t.  | n.v.t.  | n.v.t.  | --- |

|--- | Activiteitsgegevens  |--- |--- |--- |--- |--- |--- |--- |--- |--- |--- | Materiaalstroom  | Calorische onderwaarde  | Emissiefactor  | Samenstellingsgegevens  | Conversiefactor  |--- |--- |--- |--- |--- |--- |--- | A  | B  | C  | A  | B  | C  | A  | B  | C  | A  | B  | C  | A  | B  | C  |
|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|
|  *III: Raffinaderijen*   | --- | --- | --- | --- | --- | --- | --- | --- | --- | --- | --- | --- | --- | --- | --- |
| Katalytische-krakerregeneratie  | 1  | 1  | 1  | n.v.t.  | n.v.t.  | n.v.t.  | n.v.t.  | n.v.t.  | n.v.t.  | n.v.t.  | n.v.t.  | n.v.t.  | n.v.t.  | n.v.t.  | n.v.t.  |
| Waterstofproductie  | 1  | 2  | 2  | n.v.t.  | n.v.t.  | n.v.t.  | 1  | 2  | 2  | n.v.t.  | n.v.t.  | n.v.t.  | n.v.t.  | n.v.t.  | n.v.t.  |
|  *IV: Cokesovens*   | --- | --- | --- | --- | --- | --- | --- | --- | --- | --- | --- | --- | --- | --- | --- |
| Massabalans  | 1  | 2  | 3  | n.v.t.  | n.v.t.  | n.v.t.  | n.v.t.  | n.v.t.  | n.v.t.  | 2  | 3  | 3  | n.v.t.  | n.v.t.  | n.v.t.  |
| Brandstofinzet  | 1  | 2  | 3  | 2  | 2  | 3  | 2  | 3  | 3  | n.v.t.  | n.v.t.  | n.v.t.  | n.v.t.  | n.v.t.  | n.v.t.  |
|  *V: Roosten en sinteren van metaalerts*   | --- | --- | --- | --- | --- | --- | --- | --- | --- | --- | --- | --- | --- | --- | --- |
| Massabalans  | 1  | 2  | 3  | n.v.t.  | n.v.t.  | n.v.t.  | n.v.t.  | n.v.t.  | n.v.t.  | 2  | 3  | 3  | n.v.t.  | n.v.t.  | n.v.t.  |
| Carbonaatinzet  | 1  | 1  | 2  | n.v.t.  | n.v.t.  | n.v.t.  | 1  | 1  | 1  | n.v.t.  | n.v.t.  | n.v.t.  | 1  | 1  | 1  |
|  *VI: Ruwijzer en staal*   | --- | --- | --- | --- | --- | --- | --- | --- | --- | --- | --- | --- | --- | --- | --- |
| Massabalans  | 1  | 2  | 3  | n.v.t.  | n.v.t.  | n.v.t.  | n.v.t.  | n.v.t.  | n.v.t.  | 2  | 3  | 3  | n.v.t.  | n.v.t.  | n.v.t.  |
| Brandstofinzet  | 1  | 2  | 3  | 2  | 2  | 3  | 2  | 3  | 3  | n.v.t.  | n.v.t.  | n.v.t.  | n.v.t.  | n.v.t.  | n.v.t.  |
|  *VII: Cement*   | --- | --- | --- | --- | --- | --- | --- | --- | --- | --- | --- | --- | --- | --- | --- |
| Op basis van inzet in de oven  | 1  | 2  | 3  | n.v.t.  | n.v.t.  | n.v.t.  | 1  | 1  | 1  | n.v.t.  | n.v.t.  | n.v.t.  | 1  | 1  | 2  |
| Op basis van geproduceerde klinker  | 1  | 1  | 2  | n.v.t.  | n.v.t.  | n.v.t.  | 1  | 2  | 3  | n.v.t.  | n.v.t.  | n.v.t.  | 1  | 1  | 2.  |
| Cementovenstof  | 1  | 1  | 2  | n.v.t.  | n.v.t.  | n.v.t.  | 1  | 2  | 2  | n.v.t.  | n.v.t.  | n.v.t.  | n.v.t.  | n.v.t.  | n.v.t.  |
| Niet-carbonaatkoolstof  | 1  | 1  | 2  | n.v.t.  | n.v.t.  | n.v.t.  | 1  | 1  | 2  | n.v.t.  | n.v.t.  | n.v.t.  | 1  | 1  | 2  |
|  *VIII: Kalk*   | --- | --- | --- | --- | --- | --- | --- | --- | --- | --- | --- | --- | --- | --- | --- |
| Carbonaten  | 1  | 2  | 3  | n.v.t.  | n.v.t.  | n.v.t.  | 1  | 1  | 1  | n.v.t.  | n.v.t.  | n.v.t.  | 1  | 1  | 2  |
| Aardalkalioxiden  | 1  | 1  | 2  | n.v.t.  | n.v.t.  | n.v.t.  | 1  | 1  | 1  | n.v.t.  | n.v.t.  | n.v.t.  | 1  | 1  | 2.  |
|  *IX: Glas*   | --- | --- | --- | --- | --- | --- | --- | --- | --- | --- | --- | --- | --- | --- | --- |
| Carbonaten  | 1  | 1  | 2  | n.v.t.  | n.v.t.  | n.v.t.  | 1  | 1  | 1  | n.v.t.  | n.v.t.  | n.v.t.  | n.v.t.  | n.v.t.  | n.v.t.  |
|  *X: Keramische producten*   | --- | --- | --- | --- | --- | --- | --- | --- | --- | --- | --- | --- | --- | --- | --- |
| Koolstofinzet  | 1  | 1  | 2  | n.v.t.  | n.v.t.  | n.v.t.  | 1  | 2  | 3  | n.v.t.  | n.v.t.  | n.v.t.  | 1.  | 1  | 2  |
| Alkalioxiden  | 1  | 1  | 2  | n.v.t.  | n.v.t.  | n.v.t.  | 1  | 2  | 3  | n.v.t.  | n.v.t.  | n.v.t.  | 1  | 1  | 2  |
| Gasreiniging  | 1  | 1  | 1  | n.v.t.  | n.v.t.  | n.v.t.  | 1  | 1  | 1  | n.v.t.  | n.v.t.  | n.v.t.  | n.v.t.  | n.v.t.  | n.v.t.  |
|  *XI: Pulp en papier*   | --- | --- | --- | --- | --- | --- | --- | --- | --- | --- | --- | --- | --- | --- | --- |
| Standaardmethode  | 1  | 1  | 1  | n.v.t.  | n.v.t.  | n.v.t.  | 1  | 1  | 1  | n.v.t.  | n.v.t.  | n.v.t.  | n.v.t.  | n.v.t.  | n.v.t.  |

### Bijlage  IVA  

####Drempelwaarden voor de totale onzekerheid

Deze bijlage behoort bij artikel 12b van de regeling.  

| Categorie installatie  | Onzekerheidsdrempel voor de totale jaarlijkse CO <sub>2</sub> -emissies  |
|---|---|
| A  | 7,5%  |
| B  | 5,0%  |
| C  | 2,5%  |

### Bijlage  V  

####Bepaling specifieke gegevens en factoren CO <sub>2</sub> monitoring

Deze bijlage behoort bij de artikelen 8, eerste lid, 9, eerste lid, en 17, onder a, b, c, en d, van de regeling. 

### Hoofdstuk  V.1  

####bepaling van calorische onderwaarde en emissiefactoren van brandstoffen

### §  1.1  

####Procedure voor de bepaling van de emissiefactor

De procedure om de activiteitsspecifieke emissiefactor voor een bepaald brandstoftype te bepalen, met in begrip van de bemonsteringsprocedure, wordt in het monitoringsplan opgenomen.  

### §  1.2  

####Cen-normen

1. De procedures die worden toegepast bij de bemonstering van een brandstof en bij de bepaling van de calorische onderwaarde, het koolstofgehalte en de emissiefactor daarvan, berusten op een standaardmethode, waarbij systematische bemonsterings- en meetfouten beperkt blijven en waarvan de meetonzekerheid bekend is. Indien een relevante CEN-norm beschikbaar is, wordt deze toegepast.  

2. Indien er geen CEN-normen beschikbaar zijn, als bedoeld onder onderdeel 1, gelden ISO-normen, uitgegeven door de International Organisation of Standardization, of nationale normen, uitgegeven door het Nederlands Normalisatie Instituut.  

3. Een CEN-norm, als bedoeld onder onderdeel 1, heeft betrekking op de laatst uitgegeven norm met de daarop uitgegeven aanvullingen en correctiebladen. Een uitgegeven norm, aanvulling, onderscheidenlijk correctieblad, wordt eerst van toepassing één jaar na de datum van de uitgifte.  

4. Onze Minister doet van de uitgifte van CEN-normen als bedoeld in het derde lid alsmede van de uitgifte van aanvullingen en correctiebladen voor deze normen zo spoedig mogelijk na uitgifte mededeling door kennisgeving in de Staatscourant.    

### §  1.3  

####Beste industriële praktijk

Indien er geen toepasbare normen bestaan, kunnen procedures worden uitgevoerd die zo veel mogelijk in overeenstemming zijn met passende ontwerpnormen of richtsnoeren voor de beste industriële praktijk.  

### §  1.4  

####Bemonsteringsprocedure en bemonsteringsfrequentie

Met betrekking tot de bemonsteringsprocedure en bemonsteringsfrequentie voor analyses ter bepaling van koolstofgehalte, calorische onderwaarde en emissiefactor gelden de eisen van hoofdstuk V.5.  

### §  1.5  

####Volledige documentatie

De volledige documentatie over de procedures die de desbetreffende meetinstantie voor de bepaling van de emissiefactor heeft gevolgd, en de volledige reeks uitkomsten worden bewaard en beschikbaar gesteld aan de verificateur van het emissieverslag.  

### Hoofdstuk  V.2  

####bepaling van specifieke oxidatiefactoren

### §  2.1  

####Procedure voor de bepaling van de activiteitsspecifieke oxidatiefactor

De procedure om de activiteitsspecifieke oxidatiefactor voor een bepaald brandstoftype te bepalen, met in begrip van de bemonsteringsprocedure, wordt in het monitoringsplan opgenomen.  

### §  2.2  

####Cen-normen

1. De gevolgde procedures om voor bepaalde activiteiten representatieve activiteitspecifieke oxidatiefactoren te bepalen, berusten op een standaardmethode waarbij systematische bemonsterings- en meetfouten beperkt blijven en waarvan de meetonzekerheid bekend is. Indien een relevante CEN-norm beschikbaar is, wordt deze toegepast.  

2. Indien er geen CEN-normen beschikbaar zijn, als bedoeld onder onderdeel 1, gelden ISO-normen, uitgegeven door de International Organisation of Standardization, of nationale normen, uitgegeven door het Nederlands Normalisatie Instituut.  

3. Een CEN-norm, als bedoeld onder onderdeel 1, heeft betrekking op de laatst uitgegeven norm met de daarop uitgegeven aanvullingen en correctiebladen. Een uitgegeven norm, aanvulling, onderscheidenlijk correctieblad, wordt eerst van toepassing één jaar na de datum van de uitgifte.  

4. Onze Minister doet van de uitgifte van CEN-normen als bedoeld in het derde lid alsmede van de uitgifte van aanvullingen en correctiebladen voor deze normen zo spoedig mogelijk na uitgifte mededeling door kennisgeving in de Staatscourant.    

### §  2.3  

####Beste industriële praktijk

Indien er geen toepasbare normen bestaan, kunnen procedures worden uitgevoerd die zo veel mogelijk in overeenstemming zijn met passende ontwerpnormen of richtsnoeren voor de beste industriële praktijk.  

### §  2.4  

####Bemonsteringsprocedure en bemonsteringsfrequentie

Met betrekking tot de bemonsteringsprocedure en bemonsteringsfrequentie voor de analyses ter bepaling van de relevante variabelen die voor de berekening van oxidatiefactoren worden gebruikt, gelden de eisen van hoofdstuk V.5.  

### §  2.5  

####Volledige documentatie

De volledige documentatie over de procedures die de organisatie voor de bepaling van de oxidatiefactor heeft gevolgd, en de volledige reeks uitkomsten worden bewaard en beschikbaar gesteld aan de verificateur van het emissieverslag.  

### Hoofdstuk  V.3  

####Bepaling van emissiefactoren voor procesemissies, conversiefactoren, koolstofgehalte en samenstellingsgegevens

### §  3.1  

####Procedure voor de bepaling van de emissiefactor

De procedure om de emissiefactor, de conversiefactor, koolstofgehalte of de samenstellingsgegevens voor een bepaald materiaaltype te bepalen, met in begrip van de bemonsteringsprocedure, wordt in het monitoringsplan opgenomen.  

### §  3.2  

####Cen-normen

1. De procedures die worden toegepast om een materiaal te bemonsteren en de samenstelling daarvan te bepalen of een procesemissiefactor af te leiden, berusten op een standaardmethode waarbij systematische bemonsterings- en meetfouten beperkt blijven en waarvan de meetonzekerheid bekend is. Indien een relevante CEN-norm beschikbaar is, wordt deze toegepast.  

2. Indien er geen CEN-normen beschikbaar zijn, als bedoeld onder onderdeel 1, gelden ISO-normen, uitgegeven door de International Organisation of Standardization, of nationale normen, uitgegeven door het Nederlands Normalisatie Instituut.  

3. Een CEN-norm als bedoeld onder onderdeel 1, heeft betrekking op de laatst uitgegeven norm met de daarop uitgegeven aanvullingen en correctiebladen. Een uitgegeven norm, aanvulling, onderscheidenlijk correctieblad, wordt eerst van toepassing één jaar na de datum van de uitgifte.  

4. Onze Minister doet van de uitgifte van CEN-normen als bedoeld in het derde lid alsmede van de uitgifte van aanvullingen en correctiebladen voor deze normen zo spoedig mogelijk na uitgifte mededeling door kennisgeving in de Staatscourant.    

### §  3.3  

####Beste industriële praktijk

Indien er geen toepasbare normen bestaan, kunnen procedures worden uitgevoerd die zo veel mogelijk in overeenstemming zijn met passende ontwerpnormen of richtsnoeren voor de beste industriële praktijk.  

### §  3.4  

####Bemonsteringsprocedure en bemonsteringsfrequentie

Met betrekking tot de bemonsteringsprocedure en bemonsteringsfrequentie voor de analyses gelden de eisen van hoofdstuk V.5.  

### §  3.5  

####Volledige documentatie

De volledige documentatie over de procedure die de organisatie voor de bepaling van de emissiefactoren ten behoeve van de procesemissies, conversiefactoren en gegevens voor de samenstelling van ingezette materialen en eindmaterialen heeft gevolgd en de volledige reeks uitkomsten worden bewaard en beschikbaar gesteld aan de verificateur van het emissieverslag.  

### Hoofdstuk  V.4  

####Bepaling van de biomassafractie

### §  4.1  

####Procedure voor de bepaling van de biomassafractie

De procedure om de biomassafractie voor een bepaald brandstoftype of een bepaald materiaal te bepalen, met inbegrip van de bemonsteringsprocedure, wordt in het monitoringsplan opgenomen.  

### §  4.2  

####Cen-normen

1. De procedures die worden toegepast om de brandstof of het materiaal te bemonsteren en de biomassafractie daarvan te bepalen, berusten op een standaardmethode waarbij systematische bemonsterings- en meetfouten beperkt blijven en waarvan de meetonzekerheid bekend is. Indien een relevante CEN-norm beschikbaar is, wordt deze toegepast.  

2. Indien er geen CEN-normen beschikbaar zijn, als bedoeld onder onderdeel 1, gelden ISO-normen, uitgegeven door de International Organisation of Standardization, of nationale normen, uitgegeven door het Nederlands Normalisatie Instituut.  

3. Een CEN-norm als bedoeld onder onderdeel 1, heeft betrekking op de laatst uitgegeven norm met de daarop uitgegeven aanvullingen en correctiebladen. Een uitgegeven norm, aanvulling, onderscheidenlijk correctieblad, wordt eerst van toepassing één jaar na de datum van de uitgifte.  

4. Onze Minister doet van de uitgifte van CEN-normen als bedoeld in het derde lid alsmede van de uitgifte van aanvullingen en correctiebladen voor deze normen zo spoedig mogelijk na uitgifte mededeling door kennisgeving in de Staatscourant.    

### §  4.3  

####Beste industriële praktijk

Indien er geen toepasbare normen bestaan, kunnen procedures worden uitgevoerd die zo veel mogelijk in overeenstemming zijn met passende ontwerpnormen of richtsnoeren voor de beste industriële praktijk.  

### §  4.4  

####Methoden bepaling biomassafractie

Voor brandstoffen of materialen die verkregen zijn via een productieproces met welomschreven en traceerbare inputstromen, mag degene die de inrichting drijft, ten genoegen van het bestuur van de emissieautoriteit de bepaling van de biomassafractie subsidiair ook baseren op een massabalans van fossiele en biomassakoolstof die het proces binnenkomt en verlaat.  

### §  4.5  

####Bemonsteringsprocedure en bemonsteringsfrequentie

Met betrekking tot de bemonsteringsprocedure en bemonsteringsfrequentie voor analyses ter bepaling van de biomassafractie van brandstoffen en materialen gelden de eisen van hoofdstuk V.5.  

### §  4.6  

####Volledige documentatie

De volledige documentatie over de procedures die de desbetreffende meetinstantie voor de bepaling van de biomassafractie heeft gevolgd, en de volledige reeks uitkomsten worden bewaard en beschikbaar gesteld aan de verificateur van het emissieverslag.  

### §  4.7  

####Ramingsmethode

Wanneer de bepaling van de biomassafractie in een gemengde brandstof technisch niet haalbaar is of tot onredelijke kosten zou leiden, gaat degene die een inrichting drijft, uit van een aandeel van de biomassa van 0%, waarbij alle koolstof in die bewuste brandstof geheel van fossiele oorsprong is, of stelt ten genoegen van het bestuur van de emissieautoriteit in het monitoringsplan een eigen schattingsmethode voor.  

### Hoofdstuk  V.5  

####Bemonsteringsmethoden en analysefrequentie

### 1  

Bij de bepaling van de relevante emissiefactoren, calorische onderwaarden, oxidatiefactoren, conversiefactoren, koolstofgehalten, biomassafracties en samenstellingsgegevens wordt de algemeen aanvaarde praktijk inzake representatieve bemonstering gevolgd. Degene die de inrichting drijft, moet aantonen dat de verkregen monsters representatief zijn en aselect zijn genomen. De gevonden waarde wordt uitsluitend gebruikt met betrekking tot de leveringsperiode of de brandstof- of materiaalpartij waarvoor zij representatief dient te zijn.  

### 2  

Over het algemeen worden monsters geanalyseerd die worden verkregen door het mengen van grotere aantallen primaire monsters die in de loop van een bepaalde periode werden verzameld, op voorwaarde dat de bemonsterde brandstof of materiaal kan worden opgeslagen zonder dat de samenstelling ervan verandert.  

### 3  

De bemonsteringsprocedure en analysefrequentie worden zo gekozen dat het jaargemiddelde van de parameter in kwestie wordt bepaald met een maximale onzekerheid die minder dan éénderde bedraagt van de voorgeschreven maximale onzekerheid van het goedgekeurde niveau voor de betrokken heoveelheid brandstofstroom en materiaalstroom.  

### 4  

Indien degene die de inrichting drijft, de toegestane maximale onzekerheid voor de jaarwaarde niet kan naleven of niet kan aantonen dat hij de drempelwaarden naleeft, past hij ten minste de in hoofdstuk V.6 vermelde analysefrequenties toe. In alle andere gevallen stelt de emissieautoriteit de analysefrequentie vast.  

### Hoofdstuk  V.6  

####Indicatieve minimale analysefrequenties

| Brandstof/Materiaal  | Analysefrequentie  |
|:---|:---|
| Aardgas  | Ten minste wekelijks  |
| Procesgas (gemengd raffinaderijgas, cokesovengas, hoogovengas en convertorgas)  | Ten minste dagelijks – d.m.v. passende procedures op verschillende tijdstippen van de dag  |
| Stookolie  | Eens per 20 000 ton en ten minste zes keer per jaar  |
| Steenkool, cokeskool, petroleumcokes  | Eens per 20 000 ton en ten minste zes keer per jaar  |
| Vaste afvalstoffen (zuiver fossiel of gemengd biomassa/fossiel)  | Eens per 5 000 ton en ten minste vier keer per jaar  |
| Vloeibare afvalstoffen  | Eens per 10 000 ton en ten minste vier keer per jaar  |
| Carbonaatmineralen (bv. kalksteen en dolomiet)  | Eens per 50 000 ton en ten minste vier keer per jaar  |
| Klei en leisteen  | Eens per hoeveelheid materiaal die overeenstemt met 50 000 ton CO <sub>2</sub> en ten minste vier keer per jaar  |
| Andere in- en outputstromen van de massabalans (n.v.t. op brandstoffen en reducerende agentia)  | Eens per 20 000 ton en ten minste maandelijks  |
| Andere materialen  | Afhankelijk van het type materiaal en de variabiliteit, eens per hoeveelheid materiaal die overeenstemt met 50 000 ton CO <sub>2</sub> en ten minste vier keer per jaar  |

### Bijlage  VI  

####Referentiewaarden emissiefactoren

Deze bijlage behoort bij artikel 8, eerste lid, van de regeling.  

| Omschrijving brandstoftype  | Emissiefactor  (t CO <sub>2</sub> /TJ)  | Calorische onderwaarde  (TJ/Gg)  |--- | IPCC-richtsnoeren 2006  (m.u.v. biomassa)  | IPCC-richtsnoeren 2006  |--- |
|:---|:---|:---|:---|:---|:---|:---|
| Ruwe olie  | 73,3  | 42,3  |
| Orimulsion  | 76,9  | 27,5  |
| Aardgascondensaat  | 64,1  | 44,2  |
| Motorbenzine  | 69,2  | 44,3  |
| Kerosine  | 71,8  | 43,8  |
| Vliegtuigbenzine (AvGas)  | 70,0  | 44,3  |
| Vliegtuigbenzine (JET B)  | 70,0  | 44,3  |
| Vliegtuigkerosine (JET A1 of JET A)  | 71,5  | 44,1  |
| Leisteenolie  | 73,3  | 38,1  |
| Gasolie / dieselolie  | 74,0  | 43,0  |
| Residuale stookolie  | 77,3  | 40,4  |
| Vloeibaar petroleumgas  | 63,0  | 47,3  |
| Ethaan  | 61,6  | 46,4  | --- |
| Nafta  | 73,3  | 44,5  |
| Bitumen  | 80,6  | 40,2  |
| Smeeroliën  | 73,3  | 40,2  |
| Petroleumcokes  | 97,5  | 32,5  |
| Raffinaderijgrondstoffen  | 73,3  | 43,0  |
| Raffinaderijgas  | 51,3  | 49,5  |
| Paraffinewas  | 73,3  | 40,2  |
| White Spirit en industriële spiritus  | 73,3  | 40,2  |
| Andere aardolieproducten  | 73,3  | 40,2  |
| Antraciet  | 98,2  | 26,7  |
| Cokeskool  | 94,5  | 28,2  |
| Andere bitumineuze steenkool  | 94,5  | 25,8  |
| Sub-bitumineuze kool  | 96,0  | 18,9  |
| Ligniet  | 101,1  | 11,9  | --- |
| Bitumineuze leisteen en asfaltzand  | 106,6  | 8,9  |
| Patentbrandstof  | 97,5  | 20,7  |
| Cokesovencokes en lignietcokes  | 107,0  | 28,2  |
| Gascokes  | 107,0  | 28,2  |
| Koolteer  | 80,6  | 28,0  |
| Gas van gasbedrijven  | 44,7  | 38,7  |
| Cokesovengas  | 44,7  | 38,7  |
| Hoogovengas  | 259,4  | 2,5  |
| Gas van oxystaalovens  | 171,8  | 7,1  |
| Aardgas  | 56,1  | 48,0  |
| Bedrijfsafval  | 142,9  | n.v.t.  |
| Afvalolie  | 73,3  | 40,2  |
| Turf  | 105,9  | 9,8  | --- |
| Hout / houtafval  | 0  | 15,6  |
| Andere primaire vaste biomassa  | 0  | 11,6  |
| Houtskool  | 0  | 29,5  |
| Biobenzine  | 0  | 27,0  |
| Biodiesel  | 0  | 27,0  |
| Andere vloeibare biobrandstoffen  | 0  | 27,4  |
| Stortgas  | 0  | 50,4  |
| Slibgas  | 0  | 50,4  |
| Andere biogassen  | 0  | 50,4  |
| --- |  *Andere bronnen:*   |  *Andere bronnen:*   | --- |
| Afgedankte autobanden  | 85,0  | n.v.t.  |
| Koolmonoxide  | 155,2  | 10,1  |
| Methaan  | 54,9  | 50,0  |

### Bijlage  VII  

####Lijst van CO <sub>2</sub> -neutrale biomassa

Deze bijlage behoort bij artikel 2, eerste lid, derde gedachtenstreepje, van deze regeling. Deze lijst bevat materialen die voor de toepassing van deze eisen als biomassa worden beschouwd en moeten worden gewogen met een emissiefactor 0 [t CO <sub>2</sub> /TJ of t of Nm <sup>3</sup> ]. De zuiverheid van de materialen van onderstaande groepen 1 en 2 hoeft niet met behulp van analytische procedures te worden aangetoond, tenzij uit het visuele aspect of de geur ervan blijkt dat zij met andere materialen of brandstoffen zijn verontreinigd. 
###Groep 1: Planten en delen van planten:

– stro;  

– hooi en gras;  

– bladeren, hout, wortels, boomstronken, schors;  

– gewassen, bv. maïs en triticale.   
###Groep 2: Biomassa-afval, -producten en -bijproducten:

– industrieel afvalhout (afval van houtbewerking en van de houtverwerkende industrie);  

– gebruikt hout (gebruikte producten van hout, houten materialen) alsmede producten en bijproducten van de houtverwerking;  

– afvalstoffen op houtbasis uit de cellulose- en papierindustrie, bv. zwart afvalloog (uitsluitend biomassakoolstof);  

– ruwe tall-olie, tall-olie en pekolie uit de pulpproductie;  

– bosbouwafval;  

– lignine uit de verwerking van lignocellulose bevattende planten,  

– diermeel, vismeel en meel van levensmiddelenresten, vet, olie en talg;  

– primaire reststoffen uit de levensmiddelen- en drankenindustrie;  

– plantaardige oliën en vetten;  

– dierlijke meststoffen;  

– plantenresten uit de landbouw;  

– zuiveringsslib;  

– biogas dat is ontstaan door vertering, vergisting of vergassing van biomassa;  

– havenslib en andere baggersoorten en sedimenten van waterbodems;  

– stortgas;  

– houtskool.   
###Groep 3: Biomassafracties van gemengde materialen:

– de biomassafractie van wrakgoed uit het beheer van oppervlaktewater;  

– de biomassafractie van gemengde reststoffen van de levensmiddelen- en drankenindustrie;  

– de biomassafractie van samengestelde producten die hout bevatten;  

– de biomassafractie van textielafval;  

– de biomassafractie van papier, karton en bordpapier;  

– de biomassafractie van huishoudelijke en industriële afvalstoffen;  

– de biomassafractie van zwart afvalloog dat fossiele koolstof bevat;  

– de biomassafractie van verwerkte huishoudelijke en industriële afvalstoffen;  

– de biomassafractie van ethyl-tertiair-butyl-ether (ETBE);  

– de biomassafractie van butanol.   
###Groep 4: Brandstoffen waarvan de bestanddelen en tussenproducten geheel uit biomassa zijn bereid:

– bio-ethanol;  

– biodiesel;  

– veretherde bio-ethanol;  

– biomethanol;  

– biodimethylether;  

– bio-olie (brandstof uit pyrolyse-olie) en biogas.   

### Bijlage  VIII  

####bij de Regeling monitoring handel in emissierechten

Model voor het opstellen van het emissieverslag als bedoeld in de artikelen 34, 64 en 79 van de Regeling monitoring handel in emissierechten 

### Hoofdstuk  VIII.1  

####Algemene gegevens van inrichtingen waarin zich CO <sub>2</sub> -, N <sub>2</sub> O- of NO <sub>x</sub> -installaties bevinden

| Algemene gegevens van de inrichting  | Antwoord  |
|:---|:---|
| 1. Naam van het moederbedrijf  | --- |
| 2. Naam van het dochterbedrijf  | --- |
| 3. Degene die de inrichting drijft  | --- |
| 4. Inrichting:  | --- |
| 4.1 Naam  | --- |
| 4.2 Vergunningnummer  | --- |
| 4.3 Adres, postadres, postcode en plaats van vestiging, land  | --- |
| 4.4 Algemeen telefoonnummer  | --- |
| 4.5 Rapportage in het kader van het EPRTR <sup>1</sup> vereist?  | Ja / Nee  |
| 4.6 EPRTR-identificatienummer <sup>2</sup>  | --- |
| 4.7 Adres/locatie van de inrichting  | --- |
| 5. Contactpersoon binnen de inrichting:  | --- |
| 5.1 Naam  | --- |
| 5.2 Adres, woonplaats, postcode, land  | --- |
| 5.3 Telefoonnummer  | --- |
| 5.4 Faxnummer  | --- |
| 5.5 e-mailadres  | --- |
| 6. kalenderjaar waarop emissieverslag betrekking heeft  | --- |
| 6. Type uitgevoerde activiteiten volgens de bij de regeling behorende bijlage II  | --- |
| Activiteit 1  | --- |
| Activiteit 2  | --- |
| Activiteit N  | --- |

<sup>1</sup> Rapportage conform verordening (EG) nr. 166/2006 van het Europees Parlement en de Raad van 18 januari 2006 betreffende de instelling van een Europees register inzake de uitstoot en overbrenging van verontreinigende stoffen (E-PRTR) en tot wijziging van de Richtlijnen 91/689/EEG en 96/61/EG van de Raad. <sup>2</sup> Alleen in te vullen wanneer in het kader van het EPRTR over de installatie moet worden gerapporteerd en er in het kader van de vergunning voor de installatie niet meer dan één EPRTR-activiteit plaatsvindt. Deze informatie is niet verplicht en wordt gebruikt voor aanvullende identificatie naast de opgave van naam en adres. 

### Hoofdstuk  VIII.2  

####Overzicht van activiteiten en CO <sub>2</sub> -emissies in inrichtingen waarin zich CO <sub>2</sub> -installaties bevinden

|--- | Eenheid  | CO <sub>2</sub> -eenheid 1 met activiteit 1  | CO <sub>2</sub> -eenheid 2 met activiteit 2  | CO <sub>2</sub> -eenheid N met activiteit N  | Totaal inrichting  |
|:---|:---|:---|:---|:---|:---|
| Type uitgevoerde activiteiten volgens de bij het besluit behorende bijlage I  | --- | --- | --- | --- | --- |
| Categorie volgens het IPCC-rapportageformat <sup>1</sup>  | --- | --- | --- | --- | --- |
| IPPC-code van E-PRTRcategorie  | --- | --- | --- | --- | --- |
| Gebruikte methode: ‘berekening’ of ‘meting’  | --- | --- | --- | --- | --- |
| Onzekerheid (bepaald bij de methode ‘meting’) <sup>2</sup>  | --- | --- | --- | --- | --- |
| Nauwkeurigheidsniveaus gewijzigd?  | --- | --- | --- | --- | --- |
| --- | --- | --- | --- | --- | --- |
| CO <sub>2</sub> -emissies  | ton CO <sub>2</sub>  | --- | --- | --- | --- |
| Memo-posten:  | --- | --- | --- | --- | --- |
| Overgedragen CO <sub>2</sub>:  – overgedragen hoeveelheid  – hoeveelheid overgedragen materiaal  | ton CO <sub>2</sub>  | --- | --- | --- | --- |
| Biomassa, benut voor verbranding  | TJ  | --- | --- | --- | --- |
| Biomassa, benut in processen  | ton of m <sup>3</sup>  | --- | --- | --- | --- |
| CO <sub>2</sub> -emissies uit biomassa <sup>3</sup>  | ton CO <sub>2</sub>  | --- | --- | --- | --- |
| CO <sub>2</sub> -emissies door discontinu fakkelen  | ton CO <sub>2</sub>  | --- | --- | --- | --- |
| --- | --- | --- | --- | --- | --- |
| Opgave van veranderingen en tijdelijke afwijkingen:  |
| Opgave van:  |
| a. de uitbreidingen en de veranderingen van de inrichting en de veranderingen van de werking daarvan die hebben plaatsgevonden voorzover deze hebben geleid tot een verandering van de CO <sub>2</sub> -emissies;  |
| b. de veranderingen die in het monitoringsplan zijn aangebracht die hebben plaatsgevonden;  |
| c. de gevallen waarin van het monitoringsplan is afgeweken, de redenen daarvoor en de wijze waarop het meten en  |
| registreren van de CO <sub>2</sub> -emissies in die gevallen heeft plaatsgevonden.  |

<sup>1</sup> Bijvoorbeeld ‘1. Industriële Processen, A. Minerale producten, 1. Bereiding van kalk’. <sup>2</sup> Alleen in te vullen indien de emissies door meting zijn bepaald. <sup>3</sup> Alleen in te vullen indien de emissies door meting zijn bepaald. 

### Hoofdstuk  VIII.3  

####Berekening van CO <sub>2</sub> -verbrandingsemissies per brandstof

| Activiteit  |--- |--- |--- |--- |
|:---|:---|:---|:---|:---|
| Type brandstof  | --- | --- | --- | --- |
| IEA-categorie  (indien van toepassing)  | --- | --- | --- | --- |
| Nummer in afvalcatalogus  (indien van toepassing):  | --- | --- | --- | --- |
| --- | Toegestane eenheden  | Gebruikte eenheid  | Waarde  | Toegepast niveau  |
| verbruikte brandstofhoeveelheid  | t of Nm <sup>3</sup>  | --- | --- | --- |
| Calorische onderwaarde brandstof  | TJ/t of TJ/Nm <sup>3</sup>  | --- | --- | --- |
| Emissiefactor  | t CO <sub>2</sub> / TJ of  t CO <sub>2</sub> / t of  t CO <sub>2</sub> / Nm <sup>3</sup>  | --- | --- | --- |
| Oxidatiefactor %  | --- | --- | --- | --- |
| Fossiel CO <sub>2</sub>  | t CO <sub>2</sub>  | t CO <sub>2</sub>  | --- | --- |
| Gebruikte biomassa  | TJ of t of Nm <sup>3</sup>  | --- | --- | --- |

### Hoofdstuk  VIII.4  

####Berekening van de CO <sub>2</sub> -procesemissies

| Activiteit  |--- |--- |--- |--- |
|:---|:---|:---|:---|:---|
| Soort materiaal  | --- | --- | --- | --- |
| Nummer in afvalcatalogus  (indien van toepassing):  | --- | --- | --- | --- |
| Parameter  | Toegestane eenheden  | Gebruikte eenheid  | Waarde  | Toegepast niveau  |
| Activiteitsgegevens  | t of Nm <sup>3</sup>  | --- | --- | --- |
| Emissiefactor  | t CO <sub>2</sub> /t of t CO <sub>2</sub> /Nm <sup>3</sup>  | --- | --- | --- |
| Conversiefactor  | --- | --- | --- | --- |
| Fossiel CO <sub>2</sub>  | t CO <sub>2</sub>  | t CO <sub>2</sub>  | --- | --- |
| Gebruikte biomassa  | t of Nm <sup>3</sup>  | --- | --- | --- |

### Hoofdstuk  VIII.5  

####Massabalansmethode

| --- | --- | --- | --- | --- | --- |
|:---|:---|:---|:---|:---|:---|
| Brandstof of materiaal  | --- |
| IEA-categorie  | --- | --- | --- | --- | --- |
| (Indien van toepassing)  | --- | --- | --- | --- | --- |
| Nummer in afvalcatalogus (indien van toepassing)  | --- | --- | --- | --- | --- |
| --- | Toegestane eenheden  | Gebruikte  eenheid  | Waarde  | Toegepast niveau  | Koolstofgehalte  t C / t of  t C / Nm <sup>3</sup>  |
| Activiteitsgegevens 1-N  (gebruik voor inputstromen positieve waarden)  | t of Nm <sup>3</sup>  | --- | --- | --- | --- |
| Activiteitsgegevens 1-N  (gebruik voor outputstromen negatieve waarden)  | t of Nm <sup>3</sup>  | --- | --- | --- | --- |
| Fossiel CO <sub>2</sub>  | t CO <sub>2</sub>  | --- | --- | --- | --- |

### Hoofdstuk  VIII.5a  

####Meetmethode

| Activiteit  |--- |--- |--- |--- |
|:---|:---|:---|:---|:---|
| Type emissiebron  | --- | --- | --- | --- |
| --- | Toegestane eenheden  | Waarde  | Toegepast niveau  | Onzekerheid  |
| Fossiel CO <sub>2</sub>  | t CO <sub>2</sub>  | --- | --- | --- |
| CO <sub>2</sub> uit biomassa  | t CO <sub>2</sub>  | --- | --- | --- |

### Hoofdstuk  VIII.6  

####Algemene gegevens van inrichtingen waarin zich NO <sub>x</sub> -installaties bevinden

| Algemene gegevens met betrekking tot het type NO <sub>x</sub> -verbrandingsinstallaties en NO <sub>x</sub> -procesinstallaties  | Type/aantal  |
|:---|:---|
| NO <sub>x</sub> -verbrandingsinstallatie 1-N <sup>1</sup>  | --- |
| NO <sub>x</sub> -procesinstallatie 1-N  | --- |
| NO <sub>x</sub> -verbrandingsinstallatie 1-N  | --- |
| NO <sub>x</sub> -procesinstallatie 1-N  | --- |
| --- | --- |
| Opgave van veranderingen en tijdelijke afwijkingen:  Opgave van:  a. de uitbreidingen en de veranderingen van de inrichting en de veranderingen van de werking daarvan die hebben plaatsgevonden voorzover deze hebben geleid tot een verandering van de NO <sub>x</sub> -emissies;  b. de veranderingen die in het monitoringsplan zijn aangebracht;  c. de gevallen waarin van het monitoringsplan is afgeweken, de redenen daarvoor en de wijze waarop het meten en registreren van de NO <sub>x</sub> -emissies in die gevallen heeft plaatsgevonden.  |

<sup>1</sup> Afhankelijk van het aantal installaties.  

### Hoofdstuk  VIII.7  

####Opgave van de NO <sub>x</sub> -emissies per NO <sub>x</sub> -verbrandingsinstallatie en NO <sub>x</sub> -procesinstallatie

|  *Rapportageperiode:*   | Eenheid  | Gegevens per NO <sub>x</sub> -installatie 1-N  |
|:---|:---|:---|
| Identificatie van de NO <sub>x</sub> -installatie 1-N of indien artikel 39, vierde lid, van toepassing is, identificatie van het cluster NO <sub>x</sub> -verbrandingsinstallaties of het cluster NO <sub>x</sub> -procesinstallaties  | --- | --- |
| Thermisch vermogen <sup>1</sup> of productiecapaciteit <sup>2</sup> van de NO <sub>x</sub> -installatie 1-N of indien artikel 39, vierde lid, van toepassing is, thermisch vermogen van het cluster NO <sub>x</sub> -verbrandingsinstallaties of de productiecapaciteit van het cluster NO <sub>x</sub> -procesinstallaties  | MWth <sup>1</sup> of ton/jaar <sup>2</sup>  | --- |
|  *NO <sub>x</sub> -emissie van NO <sub>x</sub> -verbrandingsinstallatie 1-N*   | --- | --- |
| Totale jaarvracht van NO <sub>x</sub> van NO <sub>x</sub> -verbrandingsinstallatie 1-N in de inrichting of totale jaarvracht van NO <sub>x</sub> per cluster NO <sub>x</sub> -verbrandingsinstallaties indien artikel 39, vierde lid, van toepassing is  | kg NO <sub>x</sub><sup>3</sup>  | --- |
|  *NO <sub>x</sub> -emissie van NO <sub>x</sub> -procesinstallatie 1-N*   | --- | --- |
| Totale jaarvracht van NO <sub>x</sub> van NO <sub>x</sub> -procesinstallatie 1-N in de inrichting of totale jaarvracht van NO <sub>x</sub> per cluster NO <sub>x</sub> -procesinstallaties indien artikel 39, vierde lid, van toepassing is  | kg NO <sub>x</sub><sup>4</sup>  | --- |
| Hoeveelheid verbruikte energie in NO <sub>x</sub> -verbrandingsinstallatie 1-N of in cluster NO <sub>x</sub> -verbrandingsinstallaties indien artikel 39, vierde lid, van toepassing is  | GJ <sup>4</sup>  | --- |
| Productie van NO <sub>x</sub> -procesinstallatie 1-N of van cluster NO <sub>x</sub> -procesinstallaties indien artikel 39, vierde lid, van toepassing is  | Ton ………  (product invullen) <sup>4</sup>  | --- |
| Zijn de in het monitoringsplan beschreven vergelijkende metingen en/of kentallen in het afgelopen kalenderjaar uitgevoerd respectievelijk bepaald?  | --- | Ja/nee  |

<sup>1</sup> Bij een NO <sub>x</sub> -verbrandingsinstallatie. <sup>2</sup> Bij een NO <sub>x</sub> -procesinstallatie. <sup>3</sup> Afronden op een heel getal, volgens standaard afrondingsregels. <sup>4</sup> Voorzover de emissie van de inrichting meerdere NO <sub>x</sub> -installaties betreft dient de onderbouwing (per NO <sub>x</sub> -installatie) apart te worden opgegeven.  

### Hoofdstuk  VIII.8  

####Opgave van de NO <sub>x</sub> -emissies en opgebouwde NO <sub>x</sub> -emissierechten op inrichtingsniveau <sup>1</sup>

|  *Rapportageperiode:*   | Eenheid  | Gegevens per inrichting  |
|:---|:---|:---|
|  *NO <sub>x</sub> -emissies van NO <sub>x</sub> -verbrandingsinstallaties*   | --- | --- |
| Totale jaarvracht van NO <sub>x</sub> van NO <sub>x</sub> -verbrandingsinstallaties in de inrichting  | kg NO <sub>x</sub><sup>1</sup>  | --- |
| --- | --- | --- |
|  *NO <sub>x</sub> -emissies van NO <sub>x</sub> -procesinstallaties*   | --- | --- |
| Totale jaarvracht van NO <sub>x</sub> van NO <sub>x</sub> -procesinstallaties in de inrichting  | kg NO <sub>x</sub><sup>2</sup>  | --- |
| --- | --- | --- |
|  *TOTALE JAARVRACHT VAN NO <sub>x</sub> VAN DE INRICHTING*   | kg NO <sub>x</sub><sup>2</sup>  | --- |
| --- | --- | --- |
| Verbruikte brandstof in NO <sub>x</sub> -verbrandingsinstallaties  | GJ <sup>3</sup>  | --- |
| x  | --- | --- |
| Prestatienorm  | g/GJ  | --- |
| =  | --- | --- |
| Opgebouwde NO <sub>x</sub> -emissierechten door brandstofverbruik in NO <sub>x</sub> -verbrandingsinstallaties  | kg NO <sub>x</sub>  | --- |
| --- | --- | --- |
| Productie van de NO <sub>x</sub> -procesinstallaties  | Ton [product invullen] <sup>2</sup>  | --- |
| x  | --- | --- |
| Prestatienorm in kalenderjaar <sup>2</sup>  | kg/ton  | --- |
| =  | --- | --- |
| Opgebouwde NO <sub>x</sub> -emissierechten door productie in NO <sub>x</sub> -procesinstallaties  | kg NO <sub>x</sub>  | --- |
| --- | --- | --- |
|  *TOTAAL OPGEBOUWDE NO <sub>x</sub> -EMISSIERECHTEN DOOR BRANDSTOFVERBRUIK EN PRODUCTIE*   | kg NO <sub>x</sub>  | =  |

<sup>1</sup> Afronden op een heel getal, volgens standaard afrondingsregels. <sup>2</sup> Bij emailleer- of glasfritten wordt de prestatienorm per kg nitraattoevoeging per ton emailleer- of glasfritten met 0,5 kg NO <sub>x</sub> /ton emailleer- of glasfritten verhoogd. Bij speciaal glas wordt de prestatienorm per kg nitraattoevoeging per ton speciaal glas met 0,5 kg NO <sub>x</sub> /ton speciaal glas verhoogd. <sup>3</sup> Stcrt. 2004, 250; laatstelijk gewijzigd bij besluit van 17 mei 2005, Stcrt. 2005, 101.  

### Hoofdstuk  VIII.9  

####Overzicht van N <sub>2</sub> O-installaties in inrichting

|--- | Eenheid  | N <sub>2</sub> O-installatie N  | N <sub>2</sub> O-installatie N  | N <sub>2</sub> O-installatie N  | Totaal  inrichting  |
|:---|:---|:---|:---|:---|:---|
| Type en aantal  | --- | --- | --- | --- | --- |
| Categorie volgens het IPCC-rapportageformat  | --- | --- | --- | --- | --- |
| IPPC-code van E-PRTRcategorie  | --- | --- | --- | --- | --- |
| Gebruikte methode  | --- | --- | --- | --- | --- |
| Onzekerheid  | --- | --- | --- | --- | --- |
| --- | --- | --- | --- | --- | --- |
| N <sub>2</sub> O-emissies  | ton N <sub>2</sub> O  | --- | --- | --- | --- |
| Opgave van veranderingen en tijdelijke afwijkingen:  |
| Opgave van:  |
| a. de uitbreidingen en de veranderingen van de inrichting en de veranderingen van de werking daarvan die hebben plaatsgevonden voorzover deze hebben geleid tot een verandering van de N <sub>2</sub> O-emissies;  |
| b. de veranderingen die in het monitoringsplan zijn aangebracht die hebben plaatsgevonden;  |
| c. de gevallen waarin van het monitoringsplan is afgeweken, de redenen daarvoor en de wijze waarop het meten en registreren van de N <sub>2</sub> O -emissies in die gevallen heeft plaatsgevonden.  |

### Bijlage  IX  

####Categorieën voor de rapportage

Deze bijlage behoort bij artikel 33, onder b, van de regeling. CO <sub>2</sub> -emissies worden gerapporteerd volgens de in hoofdstukken IX.1 en IX.2 genoemde rapportagecategorieën en de IPPC-code van bijlage I van de EG-verordening nr. 166/2006 van het Europees Parlement en de Raad van de Europese Unie van 18 januari 2006 betreffende de instelling van een Europees register inzake de uitstoot en overbrenging van verontreinigende stoffen en tot wijziging van de Richtlijnen 91/689/EEG en 96/61/EG van de Raad (PbEU L 33; EPRTR-verordening). De specifieke categorieën van beide rapportageformaten worden hieronder gegeven. Wanneer een activiteit kan worden ingedeeld in twee of meer categorieën, geeft de gekozen indeling het hoofddoel van de activiteit weer. 

### Hoofdstuk  IX.1  

####IPCC-rapportageformat

Onderstaande tabel is een uittreksel van het gemeenschappelijke rapportageformat (CRF) dat deel uitmaakt van de rapportagerichtsnoeren van het VN-Raamverdrag inzake klimaatverandering (UNFCCC) voor de jaarlijkse inventarisatie . In dit gemeenschappelijke rapportageformat worden de CO <sub>2</sub> -emissies ingedeeld in zeven hoofdcategorieën: <sup> 1  UNFCCC (1999): FCCC/CP/1999/7.  </sup> 

1. energie;  

2. industriële processen;  

3. gebruik van oplosmiddelen en andere producten;  

4. landbouw;  

5. veranderingen in landgebruik en bosbouw;  

6. afvalstoffen;  

7. overige.   De categorieën 1, 2 en 6 van de volgende tabel worden hieronder met de bijbehorende subcategorieën weergegeven. 
###1. SECTORIEEL VERSLAG (ENERGIE)

*A. Activiteiten inzake de verbranding van brandstoffen (sectoriële aanpak)*   *1. Energie-industrieën*  a. Opwekking van elektriciteit en warmte als nutsvoorzieningen b. Aardolieraffinaderijen c. Bereiding van vaste brandstoffen en overige energie-industrieën  *2. Fabrieksnijverheid en de bouw*  a. IJzer en staal b. Non-ferrometalen c. Chemicaliën d. Pulp, papier en drukkerijwezen e. Levensmiddelen, dranken en tabak f. Overige  *3. Vervoer*  Burgerluchtvaart  *4. Overige sectoren*  a. Commercieel/institutioneel b. Huisvesting c. Landbouw/bosbouw/visserij  *5. Overige <sup>(1)</sup>*  a. Stationair b. Mobiel  *B. Vluchtige emissies uit brandstoffen*   *1. Vaste brandstoffen*  a. Steenkolenmijnbouw b. Transformatie van vaste brandstoffen c. Overige  *2. Olie en aardgas*  a. Olie b. Aardgas c. Ontluchten en affakkelen Ontluchten Affakkelen d. Overige 
###2. SECTORIEEL VERSLAG (INDUSTRIËLE PROCESSEN)

*A. Minerale producten*  1. Bereiding van cement 2. Bereiding van kalk 3. Gebruik van kalksteen en dolomiet 4. Productie en gebruik van gegloeide soda 5. Asfaltdakbedekking 6. Wegverharding met asfalt 7. Overige  *B. Chemische industrie*  1. Bereiding van ammoniak 2. Bereiding van salpeterzuur 3. Bereiding van adipinezuur 4. Bereiding van carbid 5. Overige  *C. Metaalproductie*  1. Vervaardiging van ijzer en staal 2. Vervaardiging van ijzerlegeringen 3. Vervaardiging van aluminium 4. SF 6 gebruikt in aluminium- en magnesiumovens 5. Overige 
###6. SECTORIEEL VERSLAG (AFVALSTOFFEN)

*C. Verbranding van afvalstoffen*  <sup> 2  Voorzieningen voor de winning van energie uit afvalstoffen niet inbegrepen. Emissies uit afvalstoffen die worden verbrand met het oog op energiewinning, worden gerapporteerd onder ‘1A’ van de rubriek energie. Zie Intergouvernementele Werkgroep inzake klimaatverandering: Instructies voor de rapportage van broeikasgasinventarissen. Herziening (1997) van de IPCC-richtsnoeren van 1996 voor nationale broeikasgasinventarissen.  </sup> Posten ‘PM’ CO <sub>2</sub> -emissies uit biomassa Internationale bunkers, luchtvaart  

### Hoofdstuk  IX.2  

####Broncategorie-codes

Bij de rapportage van de gegevens moet gebruik worden gemaakt van de volgende broncategorie-codes.  

| Nr.  | Activiteit  |
|:---|:---|
|  *1*   |  *Energiesector*   |
| (a)  | Olie- en gasraffinaderijen  |
| (b)  | Installaties voor vergassing en vloeibaar maken van steenkool  |
| (c)  | Thermische krachtcentrales en andere verbrandingsinstallaties  |
| (d)  | Cokesovens  |
| (e)  | Steenkoolwalserijen  |
| (f)  | Installaties voor de fabricage van steenkoolproducten en vaste rookvrije brandstof  |
|  *2.*   |  *Productie en verwerking van metalen*   |
| (a)  | Installaties voor het roosten of sinteren van ertsen, met inbegrip van zwavelhoudend erts  |
| (b)  | Installaties voor de productie van ijzer of staal (primaire of secundaire smelting) met inbegrip van installaties voor continugieten  |
| (c)  | Installaties voor de verwerking van ferrometalen door:  (i) warmwalserijen  (ii) smederijen met hamers  (iii) het aanbrengen van deklagen van gesmolten metaal  |
| (d)  | Ferrometaalgieterijen  |
| (e)  | Installaties:  (i) voor de winning van ruwe non-ferrometalen uit erts, concentraat of secundaire grondstoffen met metallurgische, chemische of elektrolytische procédés  (ii) voor het smelten van non-ferrometalen, met inbegrip van legeringen, inclusief terugwinningsproducten (affineren, vormgieten, enz.)  |
| (f)  | Installaties voor oppervlaktebehandeling van metalen en kunststoffen door middel van een elektrolytisch of chemisch procédé  |
|  *3.*   |  *Delfstoffenindustrie*   |
| (a)  | Ondergrondse mijnbouw en aanverwante activiteiten  |
| (b)  | Dagbouw  |
| (c)  | Installaties voor de productie van:  cementklinkers in draaiovens  ongebluste kalk in draaiovens  cementklinkers of ongebluste kalk in andere ovens  |
| (d)  | Installaties voor de winning van asbest en de fabricage van asbestproducten  |
| (e)  | Installaties voor de fabricage van glas, met inbegrip van installaties voor de fabricage van glasvezels  |
| (f)  | Installaties voor het smelten van minerale stoffen, met inbegrip van installaties voor de fabricage van mineraalvezels  |
| (g)  | Installaties voor de fabricage van keramische producten door middel van bakken, met name dakpannen, bakstenen, vuurvaste stenen, tegels, aardewerk of porselein.  |
|  *4.*   |  *Chemische industrie*   |
| (a)  | Chemische installaties voor de fabricage op industriële schaal van organisch-chemische basisproducten, zoals:  (i) eenvoudige koolwaterstoffen (lineaire of cyclische, verzadigde of onverzadigde, alifatische of aromatische)  (ii) zuurstofhoudende koolwaterstoffen zoals alcoholen, aldehyden, ketonen, carbonzuren, esters, acetaten, ethers, peroxiden en epoxyharsen  (iii) zwavelhoudende koolwaterstoffen  (iv) stikstofhoudende koolwaterstoffen, zoals aminen, amiden, nitroso-, nitro- en nitraatverbindingen, nitrillen, cyanaten en isocyanaten  (v) fosforhoudende koolwaterstoffen  (vi) halogeenhoudende koolwaterstoffen  (vii) organometaalverbindingen  (viii) kunststof-basisproducten (polymeren, kunstvezels, cellulosevezels)  (ix) synthetische rubber  (x) kleurstoffen en pigmenten  (xi) tensioactieve stoffen en tensiden  |
| (b)  | Chemische installaties voor de fabricage op industriële schaal van anorganische chemische basisproducten, zoals:  (i) gassen, zoals ammoniak, chloor of chloorwaterstof, fluor of fluorwaterstof, kooloxiden, zwavelverbindingen, stikstofoxiden, waterstof, zwaveldioxide, carbonyldichloride  (ii) zuren, zoals chroomzuur, fluorwaterstofzuur, fosforzuur, salpeterzuur, zoutzuur, zwavelzuur, oleum, zwaveligzuren  (iii) basen, zoals ammoniumhydroxide, kaliumhydroxide, natriumhydroxide;  (iv) zouten, zoals ammoniumchloride, kaliumchloraat, kaliumcarbonaat, natriumcarbonaat, perboraat, zilvernitraat  (v) niet-metalen, metaaloxiden of andere anorganische verbindingen, zoals calciumcarbide, silicium, siliciumcarbide  |
| (c)  | Chemische installaties voor de fabricage op industriële schaal van fosfaat-, stikstof- of kaliumhoudende meststoffen (enkelvoudige of samengestelde meststoffen)  |
| (d)  | Chemische installaties voor de fabricage op industriële schaal van basisproducten voor gewasbescherming en van biociden  |
| (e)  | Installaties voor de fabricage op industriële schaal van farmaceutische basisproducten die een chemisch of biologisch procédé gebruiken  |
| (f)  | Installaties voor de fabricage op industriële schaal van explosieven en pyrotechnische producten  |
|  *5.*   |  *Afval- en afvalwaterbeheer*   |
| (a)  | Installaties voor verbranding, pyrolyse, terugwinning, chemische behandeling of storting van gevaarlijke afvalstoffen  |
| (b)  | Installaties voor de verbranding van stedelijk afval  |
| (c)  | Installaties voor de verwijdering van ongevaarlijke afvalstoffen  |
| (d)  | Stortplaatsen (met uitzondering van stortplaatsen voor inerte afvalstoffen)  |
| (e)  | Installaties voor de destructie of recycling van kadavers en dierlijk afval  |
| (f)  | Installaties voor de behandeling van stedelijk afvalwater  |
| (g)  | Onafhankelijk geëxploiteerde installaties voor de behandeling van industrieel afvalwater, ten dienste van een of meer activiteiten in deze bijlage  |
|  *6.*   |  *Papier en houtproducten*   |
| (a)  | Industriële installaties voor de fabricage van papierpulp uit hout of uit soortgelijke vezelstoffen  |
| (b)  | Industriële installaties voor de fabricage van papier en karton en andere primaire houtproducten (zoals spaanplaat, vezelplaat en multiplex)  |
| (c)  | Industriële installaties voor de conservering van hout en houtproducten met chemicaliën  |
|  *7.*   |  *Intensieve veeteelt en aquacultuur*   |
| (a)  | Installaties voor intensieve pluimvee- of varkenshouderij  |
| (b)  | Intensieve aquacultuur  |
|  *8.*   |  *Dierlijke en plantaardige producten van de levensmiddelen- en drankensector*   |
| (a)  | Slachthuizen  |
| (b)  | Bewerking en verwerking voor de fabricage van levensmiddelen en dranken op basis van:  Dierlijke grondstoffen (andere dan melk)  Plantaardige grondstoffen  |
| (c)  | Installaties voor de bewerking en verwerking van melk  |
|  *9.*   |  *Overige activiteiten*   |
| (a)  | Installaties voor de voorbehandeling (wassen, bleken, merceriseren) of het verven van vezels of textiel  |
| (b)  | Installaties voor het looien van huiden  |
| (c)  | Installaties voor de oppervlaktebehandeling van stoffen, voorwerpen of producten, waarin organische oplossingsmiddelen worden gebruikt, in het bijzonder voor het appreteren, bedrukken, coaten, ontvetten, vochtdicht maken, lijmen, verven, reinigen of impregneren  |
| (d)  | Installaties voor de fabricage van koolstof (harde gebrande steenkool) of elektrografiet door verbranding of grafitisering  |
| (e)  | Installaties voor het bouwen van, en het verven of de verwijdering van verf van schepen  |

### Bijlage  X  

####bij de Regeling monitoring handel in emissierechten

Minimumeisen voor de bepaling van NO <sub>x</sub> -emissies, bedoeld in de artikelen 37, eerste lid, onder c, en vierde en vijfde lid, 39, 40, eerste lid, 41, eerste lid, 44a, 48, tweede lid, en 63, eerste lid, onder f, onder 1° en 2°, van de Regeling monitoring handel in emissierechten  

|--- | NO <sub>x</sub> -verbrandings-installatie  | NO <sub>x</sub> -proces-installatie  |--- |--- |--- |--- |--- |--- |--- |--- |--- | Klasse  | Thermisch vermogen (MWth)  | Vracht (ton/jaar)  | Bepaling NO <sub>x</sub> -vracht  | Controle en bijstelling bepaling NO <sub>x</sub> -vracht  | Registratiefrequentie vrachtberekeningen  |
|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|:---|
| 1  | NO <sub>x</sub> -verbrandings-installatie ≥ 100 en afvalverbrandingsinstallaties en meeverbrandingsinstallaties als bedoeld in het [Besluit verbranden afvalstoffen](../../../../../../../AMvB/besluit/verbranden/afvalstoffen/BWBR0016460/README.md)  | ≥ 150  | Continue metingen van de NO <sub>x</sub> -concentratie als bedoeld in artikel 40  van de regeling; continue meting of berekening van het afgasdebiet als bedoeld in artikel 42  van de regeling;  zie bepaling A  | Parallelle meting: eenmaal per jaar verificatietest en eenmaal per drie jaar kalibratie; onzekerheid < 20% van de jaargemiddelde concentratie en streefonnauwkeurigheid < 15% voor het afgasdebiet  | Minimaal uurwaarden  Halfuurwaarden indien het [Besluit verbranden afvalstoffen](../../../../../../../AMvB/besluit/verbranden/afvalstoffen/BWBR0016460/README.md) van toepassing is  |
| 2  | ≥ 50 en < 100  | ≥ 75 en < 150  | Kentallen als bedoeld in artikel 44  van de regeling; zie bepaling B  | Periodiek meten  (eenmaal per halfjaar)  | Minimaal een keer per half jaar  In geval van het gebruik van meerdere kentallen: ieder uur  |
| 3  | ≥ 20 en < 50  | ≥ 30 en < 75  | Kentallen als bedoeld in artikel 44  van de regeling; zie bepaling B  | Periodiek meten  (eenmaal per vier jaar)  | Minimaal een keer per jaar  In geval van het gebruik van meerdere kentallen: ieder uur  |
| 4  | ≥ 1 en < 20  | ≥ 1 en < 30  | Kentallen als bedoeld in artikel 44  van de regeling; zie bepaling B  | Periodiek meten  (eenmaal per acht jaar)  | Minimaal een keer per jaar  In geval van het gebruik van meerdere kentallen: ieder uur  |

####Bepaling A

Bij tot klasse 1 behorende NO <sub>x</sub> -verbrandingsinstallaties en NO <sub>x</sub> -procesinstallaties wordt de vracht van NO <sub>x</sub> per uur berekend door vermenigvuldiging van de concentratie van NO <sub>x</sub> in het afgas en het afgasdebiet aan de hand van de onderstaande formule: M <sub>NOx</sub> = [NO <sub>x</sub> ] * D <sub>a</sub> / 10 <sup>6</sup>  *Betekenis van de symbolen:*  M <sub>NOx</sub>: NO <sub>x</sub> -vracht {kg/uur}; [NO <sub>x</sub> ]: NO <sub>x</sub> -concentratie {mg/m <sub>0</sub><sup>3</sup>; D <sub>a</sub>: Afgasdebiet {m <sub>0</sub><sup>3</sup> /uur}. De middelingstijd kan worden verruimd indien degene die een inrichting drijft, aan het bestuur van de emissieautoriteit aantoont dat dit geen systematische afwijkingen tot gevolg heeft. Wanneer het afgasdebiet met behulp van de brandstofsamenstelling wordt vastgesteld volgens de bij deze regeling behorende bijlage XI, wordt de frequentie waarmee de brandstofsamenstelling wordt bepaald, afgestemd op de optredende fluctuaties in de samenstelling.  

####Bepaling B

Bij tot klasse 2, 3 of 4 behorende NO <sub>x</sub> installaties wordt de vracht van NO <sub>x</sub> berekend op basis van het kental of de set van kentallen die is vastgesteld voor de betreffende NO <sub>x</sub> -verbrandingsinstallatie of NO <sub>x</sub> -procesinstallatie. Afhankelijk van de aanwezige meetapparatuur wordt hiervoor de methode onder situatie 1 of 2 gehanteerd. 

####Situatie 1

Vaststelling kental: K <sub>NOx</sub> = [NO <sub>x</sub> ] * D <sub>a</sub> / 10 <sup>6</sup>  *Betekenis van de symbolen:*  K <sub>NOx</sub>: NO <sub>x</sub> -kental {kg/uur}; [NO <sub>x</sub> ]: NO <sub>x</sub> -concentratie {mg/m <sub>0</sub><sup>3</sup> } gemeten tijdens de periodieke meting; D <sub>a</sub>: Afgasdebiet {m <sub>0</sub><sup>3</sup> /uur} gemeten of berekend tijdens de periodieke meting. Wanneer het afgasdebiet tijdens de periodieke meting wordt berekend op basis van de brandstofsamenstelling, wordt de bij deze regeling behorende bijlage XI toegepast. Vaststelling vracht: M <sub>NOx</sub> = K <sub>NOx</sub> * t  *Betekenis van de symbolen:*  M <sub>NOx</sub>: NO <sub>x</sub> -vracht {kg}; K <sub>NOx</sub>: NO <sub>x</sub> -kental {kg/uur}; t: tijd {uur}.  

####Situatie 2

Vaststelling kental: K <sub>NOx</sub> = [NO <sub>x</sub> ] * V <sub>stt</sub> * 21 / (21-[O <sub>2</sub> ])  *Betekenis van de symbolen:*  K <sub>NOx</sub>: NO <sub>x</sub> -kental {g/GJ}; [NO <sub>x</sub> ]: NO <sub>x</sub> -concentratie {mg/m <sub>0</sub><sup>3</sup> } gemeten tijdens de periodieke meting; V <sub>stt</sub>: Specifiek stoichiometrisch rookgasvolume van de brandstof {m <sub>0</sub><sup>3</sup> /MJ}; [O <sub>2</sub> ]: O <sub>2</sub> -concentratie {vol% droog rookgas} gemeten tijdens de periodieke meting. Voor de berekening van het specifiek stoichiometrisch rookgasvolume wordt de bij deze regeling behorende bijlage XI toegepast. Vaststelling vracht: M <sub>NOx</sub> = K <sub>NOx</sub> * F <sub>B</sub> * Stw / 10 <sup>6</sup>  *Betekenis van de symbolen:*  M <sub>NOx</sub>: NO <sub>x</sub> -vracht {kg}; K <sub>NOx</sub>: NO <sub>x</sub> -kental {g/GJ}; F <sub>B</sub>: brandstofdebiet in m <sub>0</sub><sup>3</sup> /uur of kg/uur; Stw = stookwaarde van brandstof (calorische onderwaarde) {MJ/m <sub>0</sub><sup>3</sup> of MJ/kg}. De middelingstijd kan worden verruimd indien degene die een inrichting drijft, aan het bestuur van de emissieautoriteit aantoont dat dit geen systematische afwijkingen tot gevolg heeft. Indien het afgasdebiet met behulp van de brandstofsamenstelling wordt vastgesteld volgens de bij deze regeling behorende bijlage XI, wordt de frequentie waarmee de brandstofsamenstelling wordt bepaald, afgestemd op de fluctuaties die in die samenstelling optreden.  

### Bijlage  XI  

####bij de Regeling monitoring handel in emissierechten

De berekening van het brandstofverbruik en het afgasdebiet voor NO <sub>x</sub> -emissies, bedoeld in de artikelen 42, tweede lid, en 46, derde lid, van de Regeling monitoring handel in emissierechten. Het brandstofverbruik wordt berekend door onderstaande formule voor alle gebruikte brandstoffen toe te passen en de resultaten te sommeren:  *E <sub>B</sub> = F <sub>B</sub> × Stw <sub>B</sub>*  Gebruikte afkortingen: E <sub>B</sub> = brandstofverbruik in MJ/uur; F <sub>B</sub> = brandstofdebiet in m <sub>0</sub><sup>3</sup> /uur of kg/uur; Stw <sub>B</sub> = stookwaarde (calorische onderwaarde) van de brandstof in MJ/m <sub>0</sub><sup>3</sup> of MJ/kg. Het afgasdebiet wordt direct gemeten door middel van een continue meting of berekend op basis van onderstaande formule 1. Wanneer de benodigde gegevens voor formule 1 niet beschikbaar zijn, wordt gebruik gemaakt van onderstaande formule 2 of 3. 

####Formule 1

Berekening van het afgasdebiet op basis van de brandstoftoevoer, het stoichiometrisch rookgasvolume en de gemeten zuurstofconcentratie:   ![157976](http://wetten.overheid.nl/Illustration/157976)
Gebruikte afkortingen: D <sub>R</sub> = droog afgasdebiet in m <sub>0</sub><sup>3</sup> /uur; F <sub>B</sub> = brandstofdebiet in m <sub>0</sub><sup>3</sup> /uur of kg/uur; O <sub>2</sub> = zuurstofconcentratie droog rookgas in vol%; V <sub>St</sub> = stoichiometrisch droog rookgasvolume in m <sub>0</sub><sup>3</sup> /m <sub>0</sub><sup>3</sup> of m <sub>0</sub><sup>3</sup> /kg, dat volgt uit de brandstofsamenstelling.  

####Formule 2

Berekening van het afgasdebiet op basis van het vermogen, het rendement, het specifiek stoichiometrisch rookgasvolume en de gemeten zuurstofconcentratie:   ![157977](http://wetten.overheid.nl/Illustration/157977)
Gebruikte afkortingen: D <sub>R</sub> = droog afgasdebiet in m <sub>0</sub><sup>3</sup> /uur; O <sub>2</sub> = zuurstofconcentratie droog rookgas in vol%; P = geleverd vermogen in MW (in stoom of elektriciteit) en dus niet het vermogen, gebaseerd op de energie-inhoud van de brandstof; R = rendement in %; Stw = stookwaarde van de brandstof in MJ/m <sub>0</sub><sup>3</sup> of MJ/kg; V <sub>St</sub> = stoichiometrisch droog rookgasvolume in m <sub>0</sub><sup>3</sup> /m <sub>0</sub><sup>3</sup> of m <sub>0</sub><sup>3</sup> /kg; V <sub>SSt</sub> = specifiek stoichiometrisch droog rookgasvolume in m <sub>0</sub><sup>3</sup> /MJ.  

####Formule 3

Berekening van het afgasdebiet in situaties dat twee brandstoffen worden gestookt, waarbij het debiet van één van de brandstoffen wordt gemeten:   ![157978](http://wetten.overheid.nl/Illustration/157978)
Gebruikte afkortingen: D <sub>R</sub> = droog afgasdebiet in m <sub>0</sub><sup>3</sup> /uur; F <sub>B1</sub> = brandstofdebiet 1 in m <sub>0</sub><sup>3</sup> /uur of kg/uur; O <sub>2</sub> = zuurstofconcentratie droog rookgas in vol%; P = vermogen in MW; R = rendement in %; Stw <sub>1</sub> = stookwaarde (calorische onderwaarde) van brandstof 1 in MJ/m <sub>0</sub><sup>3</sup> of MJ/kg; V <sub>St1</sub> = stoichiometrisch droog rookgasvolume van brandstof 1 in m <sub>0</sub><sup>3</sup> /m <sub>0</sub><sup>3</sup> of m <sub>0</sub><sup>3</sup> /kg; V <sub>SSt2</sub> = specifiek stoichiometrisch droog rookgasvolume van brandstof 2 in m <sub>0</sub><sup>3</sup> /MJ. Het stoichiometrisch rookgasvolume wordt bij de formules 1, 2 en 3 bepaald op basis van de brandstofsamenstelling. Met de brandstofsamenstelling liggen de stoichiometrische O <sub>2</sub> -behoefte en de stoichiometrisch gevormde hoeveelheid CO <sub>2</sub>, H <sub>2</sub> O en SO <sub>2</sub> vast per hoeveelheid brandstof. Bij een bekende samenstelling van de verbrandingslucht kunnen vervolgens de totale stoichiometrische hoeveelheden CO <sub>2</sub>, N <sub>2</sub>, Ar, H <sub>2</sub> O en SO <sub>2</sub> in het rookgas worden berekend per hoeveelheid brandstof. De optelling van al deze componenten geeft de totale stoichiometrische natte rookgashoeveelheid per hoeveelheid brandstof. De optelling van al deze componenten, behalve waterdamp, geeft de totale stoichiometrische droge rookgashoeveelheid per hoeveelheid brandstof. Indien de brandstofsamenstelling niet bekend is, wordt het stoichiometrisch rookgasvolume berekend op basis van de stookwaarde volgens de methode beschreven in DIN 1942. Indien de brandstofsamenstelling niet bekend is, kan het rookgasdebiet worden bepaald door een snelheidsmeting in het rookgaskanaal, waarbij het rookgasdebiet wordt berekend volgens de volgende formule: Rookgasdebiet = rookgassnelheid *oppervlakte*3600 waarbij geldt: 

– rookgasdebiet = berekende hoeveelheid rookgas per tijdseenheid, uitgedrukt in m <sup>3</sup> /uur;  

– rookgassnelheid = gemeten snelheid van het rookgas, uitgedrukt in m/s;  

– oppervlakte = oppervlakte van het rookgaskanaal bij de meetplaats, uitgedrukt in m <sup>2</sup>;  

– 3600 = omrekenfactor van seconde naar uur.    

### Bijlage  XII  

####Richtsnoeren voor de bepaling van CO <sub>2</sub> -emissies met behulp van systemen voor continue emissiemeting

Deze bijlage behoort bij de artikelen 6, tweede lid, en 6a van de regeling. 

### Hoofdstuk  XII.1  

####Bepaling van CO <sub>2</sub> -emissies

###Niveau 1:

Voor elke bron wordt een totale onzekerheid van de totale CO <sub>2</sub> -emissies over het kalenderjaar van minder dan 10% bereikt. 
###Niveau 2:

Voor elke bron wordt een totale onzekerheid van de totale CO <sub>2</sub> -emissies over het kalenderjaar van minder dan 7,5% bereikt. 
###Niveau 3:

Voor elke bron wordt een totale onzekerheid van de totale CO <sub>2</sub> -emissies over het kalenderjaar van minder dan 5% bereikt. 
###Niveau 4:

Voor elke bron wordt een totale onzekerheid van de totale CO <sub>2</sub> -emissies over het kalenderjaar van minder dan 2,5% bereikt. 
###Algemene benadering:

De totale emissies van CO <sub>2</sub> uit een emissiebron over het kalenderjaar worden bepaald met de onderstaande formule. De in deze formule optredende parameters worden bepaald overeenkomstig de artikelen 6, tweede lid, en 6a van de regeling. Ingeval er in een installatie meerdere emissiebronnen zijn en de CO <sub>2</sub> -emissies daarvan niet gezamenlijk kunnen worden gemeten, worden de CO <sub>2</sub> -emissies van deze emissiebronnen afzonderlijk gemeten en worden opgeteld om te komen tot de totale CO <sub>2</sub> -emissies over de kalenderjaar in de installatie als geheel.   ![242629](http://wetten.overheid.nl/Illustration/242629)

###CO <sub>2</sub> -concentratie

De CO <sub>2</sub> -concentratie in het rookgas wordt bepaald door continue meting op een representatief punt. 
###Rookgasdebiet

Het debiet van het droge rookgas kan met een van de volgende methoden worden bepaald. 
###Methode A

Het rookgasdebiet *Q <sub>e</sub>* wordt berekend aan de hand van een massabalans, waarbij rekening wordt gehouden met alle relevante parameters zoals inputs van materialen, debiet van de luchttoevoer, efficiëntie van het proces, en aan de outputzijde de geproduceerde hoeveelheid product, de O <sub>2</sub> -concentratie, de SO <sub>2</sub> - en NO <sub>x</sub> -concentraties. 
###Methode B:

Het rookgasdebiet *Q <sub>e</sub>* wordt bepaald door continue debietmeting op een representatief punt.  

### Hoofdstuk  XII.2  

####Verdere procedures en eisen

### §  2.1  

####Bemonsteringsfrequentie

Geldige uurgemiddelden worden berekend voor alle elementen die nodig zijn ter bepaling van de CO <sub>2</sub> -emissies, bedoeld in de bij deze regeling behorende bijlage XII, hoofdstuk XII.1, met gebruikmaking van alle meetgegevens die voor het uur in kwestie beschikbaar zijn. Ingeval een apparaat gedurende een deel van dat uur niet, of niet correct, heeft gefunctioneerd, wordt het uurgemiddelde naar evenredigheid berekend op basis van de resterende meetgegevens voor dat uur. Ingeval voor een element dat nodig is voor de bepaling van de emissies geen geldige uurwaarde kan worden berekend omdat minder dan 50% van het maximumaantal meetgegevens voor dat uur beschikbaar is, komt die uurwaarde te vervallen. In elk geval waarin geen geldige uurwaarde kan worden berekend, wordt een vervangende waarde berekend overeenkomstig de bepalingen van paragraaf 2.2.  

### §  2.2  

####Ontbrekende gegevens

Wanneer geen geldige uurwaarde kan worden verkregen voor een of meer elementen die nodig zijn voor de bepaling van de emissies omdat het apparaat niet correct heeft gefunctioneerd of helemaal niet heeft gefunctioneerd, bepaalt degene die de inrichting drijft, een vervangende waarde voor elke ontbrekende uurwaarde zoals hierna uiteengezet. 
###i) Concentraties

Ingeval geen geldige uurwaarde kan worden verkregen voor een rechtstreeks gemeten concentratie wordt voor dat uur als volgt een vervangende waarde C*subst berekend:   ![242611](http://wetten.overheid.nl/Illustration/242611)
Het rekenkundig gemiddelde en de standaardafwijking moeten aan het einde van het kalenderjaar worden berekend uit de hele reeks emissiegegevens die in het kalenderjaar zijn gemeten. Indien die periode als zodanig niet bruikbaar is omdat de CO <sub>2</sub> -installatie fundamentele technische veranderingen heeft ondergaan, moet ten genoegen van het bestuur van de emissieautoriteit een representatief tijdsinterval, bij voorkeur van 1 jaar, worden overeengekomen. 
###ii) Overige parameters

Ingeval geen geldige uurwaarde kan worden verkregen voor een parameter die geen rechtstreeks gemeten concentratie is, moet een vervangende waarde worden bepaald aan de hand van een massabalansmodel of via de energiebalans van het proces. De andere, door meting bepaalde elementen die relevant zijn voor de berekening van de emissies, worden gebruikt om de resultaten te valideren.  

### Bijlage  XIII  

Deze bijlage behoort bij de artikelen 15a negende, tiende en elfde lid en 15b tweede lid. 

### Hoofdstuk  XIII.1  

Degene die een inrichting drijft, corrigeert de hoeveelheid gas als volgt: 

1.1 Degene die een inrichting drijft, mag voor een gasmeter met een Elektronische Volume Herleidings Instrument (EVHI) dat de druk en temperatuur bepaalt, een onzekerheid van 0,5% aanhouden indien hij voldoet aan de voorwaarden die in bijlage XIV zijn opgenomen voor een EVHI.  

1.2 Indien de gasmeter in een aparte drukmeting en temperatuurmeting voorziet, maakt degene die een inrichting drijft, een conservatieve en onderbouwde inschatting van de onzekerheid van de drukmeting en temperatuurmeting aan de hand van de volgende formule:   ![243163](http://wetten.overheid.nl/Illustration/243163)

1.3 Indien de gasmeter niet in een aparte druk- en temperatuurmeting voorziet en er sprake is van een centrale drukmeting en temperatuurmeting, maakt degene die een inrichting drijft, een conservatieve en onderbouwde inschatting van de onzekerheid van de drukmeting en temperatuurmeting op de plaats van de gasmeter. Degene die een inrichting drijft, houdt rekening met de drukverschillen en temperatuurverschillen tussen de plaats van de drukmeting en temperatuurmeting en de plaats van de gasmeter. De onzekerheid wordt bepaald aan de hand van de volgende formule:   ![243163](http://wetten.overheid.nl/Illustration/243163)

### Hoofdstuk  XIII.2  

De totale onzekerheid van het meetinstrument dat wordt gebruikt om de hoeveelheid bronstroom te bepalen wordt bepaald met behulp van de volgende formule:   ![242630](http://wetten.overheid.nl/Illustration/242630)

### Hoofdstuk  XIII.3  

De totale onzekerheid van het meetsysteem dat wordt gebruikt om de bronstroom te bepalen wordt bepaald met behulp van de volgende formule:   ![243164](http://wetten.overheid.nl/Illustration/243164)
U afhankelijke correctie = de onzekerheid van de afhankelijke en centrale drukmeting en temperatuurmeting indien de drukmetingen en temperatuurmetingen op één plaats worden bepaald.  

### Bijlage  XIV  

####Standaardwaarden

Deze bijlage behoort bij artikel 15a, vierde lid, van de regeling 

### 1  

####Rotormeter

###Medium: gas

Onzekerheid bij 0 – 20% van maximaal meetbereik: 3% Onzekerheid bij 20 – 100% van maximaal meetbereik: 1,5%  *Voorwaarden:*  

– eens per 10 jaar reinigen, herkalibratie en eventueel justering  

– jaarlijkse inspectie van het olieniveau van de carter  

– filter toepassen bij verontreinigd gas  

– levensduur 25 jaar   
###Medium: vloeistof

Onzekerheid bij 5 – 100% van maximaal meetbereik: 0,3%  *Voorwaarden:*  

– eens per 5 jaar reinigen, herkalibratie en eventueel justering (of eerder als een debiet van 3500 uur * maximale bereik van de meter door de meter is gestroomd)  

– jaarlijks onderhoud volgens instructies fabrikant/algemene instructies meetprincipe  

– levensduur 25 jaar    

### 2  

####Turbinemeter

###Medium: gas

Onzekerheid bij 0 – 20% van maximaal meetbereik: 3% Onzekerheid bij 20 – 100% van maximaal meetbereik: 1,5%  *Voorwaarden:*  

– eens per 5 jaar reinigen, herkalibratie en eventueel justering  

– jaarlijkse visuele inspectie  

– eens per 3 maanden lagersmering (niet bij permanent gesmeerde lagering)  

– filter toepassen bij verontreinigd gas  

– geen pulserende gasstroom  

– levensduur 25 jaar  

– geen overbelasting langer dan 30 min. > 120% van maximaal meetbereik   
###Medium: vloeistof

Onzekerheid bij 10 – 100% van maximaal meetbereik: 0,3%  *Voorwaarden:*  – eens per 5 jaar reinigen, herkalibratie en eventueel justering jaarlijkse visuele inspectie 

– eens per 3 maanden lagersmering (niet bij permanent gesmeerde lagering)  

– filter toepassen bij verontreinigde vloeistof  

– levensduur 25 jaar  

– geen overbelasting langer dan 30 min. > 120% maximaal meetbereik    

### 3  

####Balgenmeter

###Medium: gas

Onzekerheid bij 0 – 20% van maximaal meetbereik: 6% Onzekerheid bij 20 – 100% van maximaal meetbereik: 4%  *Voorwaarden:*  

– eens per 10 jaar reinigen, herkalibratie en eventueel justering  

– jaarlijks onderhoud volgens instructies fabrikant/algemene instructies meetprincipe  

– levensduur 25 jaar    

### 4  

####Orificemeter

###Media: gas en vloeistof

Onzekerheid bij 30 – 100% van maximaal meetbereik: 1,5%  *Voorwaarden:*  

– jaarlijkse kalibratie drukmeter  

– eens per 5 jaar kalibratie van de hele meter  

– jaarlijkse inspectie op slijtage orifice en vervuiling  

– jaarlijks onderhoud volgens instructies fabrikant/algemene instructies meetprincipe  

– levensduur 30 jaar  

– geen corrosieve gassen en vloeistoffen   Richtlijnen voor inbouw: minimaal 4D vrije aanstroomlengte voor de orifice en 2D na de orifice; glad oppervlak van de binnenwand  

### 5  

####Venturimeter

###Media: gas en vloeistof

Onzekerheid bij 20 – 100% van maximaal meetbereik: 1,5%  *Voorwaarden:*  

– jaarlijkse kalibratie drukmeter  

– eens per 5 jaar kalibratie van de hele meter  

– jaarlijkse visuele inspectie  

– jaarlijks onderhoud volgens instructies fabrikant/ algemene instructies meetprincipe  

– levensduur 30 jaar  

– geen corrosieve gassen en vloeistoffen    

### 6  

####Ultrasoonmeter

###Media: gas en vloeistof

Onzekerheid bij 1 – 100% van maximaal meetbereik: 0,5%  *Voorwaarden:*  

– eens per 5 jaar reinigen, herkalibratie en eventueel justering  

– jaarlijkse inspectie contact transducer met buiswand;   bij onvoldoende contact, vervangen contactmateriaal volgens specificaties fabrikant 

– jaarlijkse inspectie van de wand op corrosie  

– jaarlijkse inspectie transducers  

– jaarlijks onderhoud volgens instructies fabrikant/algemene instructies meetprincipe  

– levensduur 15 jaar  

– geen storende frequenties  

– samenstelling medium is bekend   Richtlijnen voor inbouw: minimaal 10D vrije aanstroomlengte voor de meter en 5D erna  

### 7  

####Vortexmeter

###Medium: gas

Onzekerheid bij 10 – 100% van maximaal meetbereik: 2%  *Voorwaarden:*  

– eens per 5 jaar reinigen, herkalibratie en eventueel justering  

– jaarlijkse inspectie sensoren  

– jaarlijkse inspectie bluff body  

– jaarlijkse inspectie van de wand op corrosie  

– jaarlijks onderhoud volgens instructies fabrikant/algemene instructies meetprincipe  

– levensduur 10 jaar  

– trillingsvrije opstelling  

– voorkomen drukstoten en gasbellen   Richtlijnen voor inbouw: minimaal 15D vrije aanstroomlengte voor de meter en 5D erna 
###Medium: vloeistof

Onzekerheid bij 10 – 100% van maximaal meetbereik: 1,5%  *Voorwaarden:*  

– eens per 5 jaar reinigen, herkalibratie en eventueel justering  

– jaarlijkse inspectie sensoren  

– jaarlijkse inspectie bluff body  

– jaarlijkse inspectie van de wand op corrosie  

– jaarlijks onderhoud volgens instructies fabrikant/algemene instructies meetprincipe  

– levensduur 10 jaar  

– trillingsvrije opstelling  

– voorkomen drukstoten en gasbellen   Richtlijnen voor inbouw: minimaal 15D vrije aanstroomlengte voor de meter en 5D erna  

### 8  

####Coriolismeter

###Media: gas en vloeistof

Onzekerheid bij 1 – 100% van maximaal meetbereik: 1%  *Voorwaarden:*  

– eens per 5 jaar reinigen, herkalibratie en eventueel justering  

– maandelijkse controle van de nulpuntinstelling  

– jaarlijkse inspectie op corrosie en slijtage  

– jaarlijkse check van de sensoren en transmitters  

– jaarlijks onderhoud volgens instructies fabrikant/algemene instructies meetprincipe  

– levensduur 10 jaar    

### 9  

####Ovaalradmeter

###Medium: vloeistof

Onzekerheid bij 5 – 100% van maximaal meetbereik: 0,5%  *Voorwaarden:*  

– visceuze vloeistoffen (oliën): eens per 5 jaar reinigen, herkalibratie en eventueel justering  

– dunne vloeistoffen: eens per 2 jaar reinigen, herkalibratie en eventueel justering  

– jaarlijkse inspectie op slijtage  

– jaarlijks onderhoud volgens instructies fabrikant/algemene instructies meetprincipe  

– levensduur 30 jaar    

### 10  

####Elektronisch Volume Herleidings Instrument (EVHI)

###Medium: gas

Onzekerheid bij 0,95 – 11 bar en –10 – 40 ∞C: 0,5%  *Voorwaarden:*  

– eens per 4 jaar herkalibratie en eventueel justering  

– batterijen vervangen (frequentie afhankelijk van instructie fabrikant)  

– jaarlijks onderhoud volgens instructies fabrikant/ algemene instructies meetprincipe  

– levensduur 10 jaar    

### Bijlagen  XV  

####Nieuwkomersformulier

Deze bijlage behoort bij artikel 34a, eerste lid, van de regeling.   ![242622](http://wetten.overheid.nl/Illustration/242622)
![242622](http://wetten.overheid.nl/Illustration/242622)
![242622](http://wetten.overheid.nl/Illustration/242622)
![242622](http://wetten.overheid.nl/Illustration/242622)
![242622](http://wetten.overheid.nl/Illustration/242622)
![242622](http://wetten.overheid.nl/Illustration/242622)
![242622](http://wetten.overheid.nl/Illustration/242622)

### Bijlage  XVI  

####Verklaring nieuwkomer

Deze bijlage behoort bij artikel 34a, tweede lid, van de regeling.   ![242623](http://wetten.overheid.nl/Illustration/242623)

### Bijlage  XVII  

####N <sub>2</sub> O

Deze bijlage behoort bij de artikelen artikel 67, tweede lid, onder 6 <sup>o</sup> en 69, eerste en tweede lid van de Regeling monitoring handel in emissierechten. 

### Hoofdstuk  XVII.1  

####Bepaling van de N <sub>2</sub> O-emissies van een N <sub>2</sub> O-installatie

De jaarvracht van N <sub>2</sub> O wordt berekend volgens de onderstaande formule: N <sub>2</sub> O = (Vafgas * XN <sub>2</sub> O * 44 * 10 <sup>-6</sup>) / Vmolair Gebruikte afkortingen: N <sub>2</sub> O = jaarvracht van N <sub>2</sub> O in kg/ uur; Vafgas = afgasdebiet in Nm <sup>3</sup> / uur bij een temperatuur van 0°C en een druk van 101,3 kPa; XN <sub>2</sub> O = hoeveelheid concentratie van N <sub>2</sub> O in het afgas (ml/m <sup>3</sup> = ppm vol); 44 = Molal volume N <sub>2</sub> O; Vmolair = Molal hoeveelheid rookgas (22,414 liter/mol, bij een temperatuur van 0°C en een druk van 101,3 kPa).  Het afgasdebiet wordt berekend volgens de onderstaande formule:  Vafgas = Vlucht * (1 – O <sub>2</sub>,lucht) / (1 – O <sub>2</sub>, afgas) Gebruikte afkortingen: Vlucht = totale input luchtstroom in Nm <sup>3</sup> / uur bij een temperatuur van 0°C en een druk van 101,3 kPa; O <sub>2</sub>,lucht = volume fractie O <sub>2</sub> in droge lucht ( = 0,2095); O <sub>2</sub>, afgas = volume fractie O <sub>2</sub> in afgas; De luchtstroom wordt berekend volgens de onderstaande formule: Vlucht = Vprim + Vsec + Vsper Gebruikte afkortingen: Vprim = Primaire input luchtstroom in Nm <sup>3</sup> / uur bij een temperatuur van 0°C en een druk van 101,3 kPa; Vsec = Secondaire input luchtstroom in Nm <sup>3</sup> / uur bij een temperatuur van 0°C en een druk van 101,3 kPa; Vsper = Sper input luchtstroom in Nm <sup>3</sup> / uur bij een temperatuur van 0°C en een druk van 101,3 kPa.  

### Hoofdstuk  XVII.2  

####Bemonsteringsfrequentie

Geldige uurgemiddelden worden berekend voor de zuurstofconcentratie, concentratie van N <sub>2</sub> O, afgasdebiet alsmede de primaire en secundaire luchtstroom. De totale jaarvracht van N <sub>2</sub> O wordt berekend door uurgemiddelden te hanteren waarbij voor elk uur een uurvracht wordt berekend. De geldige uurgemiddelden wordt berekend met gebruikmaking van alle meetgegevens die voor het uur in kwestie beschikbaar zijn. Ingeval een apparaat gedurende een deel van dat uur niet, of niet correct, heeft gefunctioneerd, wordt het uurgemiddelde naar evenredigheid berekend op basis van de resterende meetgegevens voor dat uur. Wanneer minder dan 50% van het maximumaantal meetgegevens voor dat uur beschikbaar zijn, kan geen geldige uurwaarde worden berekend en vervalt die uurwaarde. In elk geval waarin geen geldige uurwaarde kan worden berekend, geldt de waarde uitgedrukt in kg/ N <sub>2</sub> O per uur die overeenkomstig hoofdstuk XVII.3 is vastgesteld.  

### Hoofdstuk  XVII.3  

####Ontbrekende gegevens

Wanneer het meetinstrument uitvalt of onvoldoende functioneert en geen geldige uurwaarde kan worden verkregen voor de bepaling van de N <sub>2</sub> O concentratie, bepaalt degene die een inrichting drijft een vervangende waarde voor elke ontbrekende uurwaarde met de volgende formule;   ![242625](http://wetten.overheid.nl/Illustration/242625)
Wanneer het meetinstrument uitvalt of onvoldoende functioneert en geen geldige uurwaarde kan worden verkregen voor de bepaling van de zuurstofconcentratie, bepaalt degene die een inrichting drijft een vervangende waarde voor elke ontbrekende uurwaarde met de volgende formule;   ![242625](http://wetten.overheid.nl/Illustration/242625)
Het rekenkundig gemiddelde en de standaardafwijking van de N <sub>2</sub> O concentratie en de zuurstofconcentratie worden aan het einde van het kalenderjaar berekend uit de hele reeks emissiegegevens die in het kalenderjaar wel zijn gemeten. Indien die periode als zodanig niet bruikbaar is omdat de N <sub>2</sub> O-installatie fundamentele technische veranderingen heeft ondergaan, wordt ten genoegen van het bestuur van de emissieautoriteit een representatief tijdsinterval overeengekomen. Wanneer de meetinstrumenten uitvallen of onvoldoende functioneren en geen geldige uurwaarde kan worden verkregen voor de bepaling van het afgasdebiet, wordt een vervangende waarde bepaald aan de hand van een massabalansmodel van het productieproces. De andere, door meting bepaalde elementen die relevant zijn voor de berekening van de emissies middels deze massabalans, worden gebruikt om de resultaten te valideren. De meetinstrumenten mogen op jaarbasis niet meer dan een week buiten bedrijf zijn.  

### Bijlage  XVIII  

####Bepaling CO <sub>2</sub> -emissies van luchtvaartactiviteiten

Deze bijlage behoort bij de artikelen 34g, eerste lid, onder e en i, 34k, 34l, eerste lid, 34m, eerste en tweede lid, 34n, eerste lid, 34o, eerste lid, 34s, tweede lid, 34ah, derde lid, onder g en h, 34aj, eerste lid, en 34al, tweede lid, van de regeling. 

### Hoofdstuk  XVIII.1  

####Algemene formule monitoring CO <sub>2</sub> -emissies

De monitoring van vluchten als bedoeld in bijlage I bij de EG-richtlijn handel in broeikasgasemissierechten omvat alle vluchten die door de vliegtuigexploitant gedurende het kalenderjaar worden uitgevoerd en die onder bijlage I bij die richtlijn vallen. De vliegtuigexploitant is verantwoordelijk voor de monitoring van een vlucht indien: 

a. zijn unieke ICAO-aanduiding als roepnaam voor de luchtverkeersleiding wordt gebruikt in vak 7 van het vluchtplan, of  

b. bij het ontbreken van een unieke ICAO-aanduiding als bedoeld onder a: de registratiemarkering van het door de vliegtuigexploitant geëxploiteerde luchtvaartuig wordt gebruikt in vak 7 van het vluchtplan.   De vliegtuigexploitant bepaalt de CO <sub>2</sub> -emissies per vlucht met de volgende formule: CO <sub>2</sub> -emissies = brandstofverbruik * emissiefactor, waarbij: 

– het brandstofverbruik wordt uitgedrukt in ton;  

– de emissiefactor wordt uitgedrukt in tCO <sub>2</sub> /t brandstof voor vliegtuigkerosine van het type JET A1 of JET A, vliegtuigbenzine van het type JET B en vliegtuigbenzine van het type ‘AvGas’;  

– de emissiefactor wordt uitgedrukt in tCO <sub>2</sub> /TJ of tCO <sub>2</sub> /t brandstof voor andere dan onder het voorgaande aandachtstreepje bedoelde brandstoffen.    

### Hoofdstuk  XVIII.2  

####Bepaling brandstofverbruik

### §  2.1  

####Algemeen

Het brandstofverbruik wordt voor elke vlucht en voor elke brandstof berekend met methode A of B zoals hieronder beschreven. In geval van methode A of B bepaalt de vliegtuigexploitant de hoeveelheid getankte brandstof door gebruik te maken van facturen of opleveringsbewijzen van de brandstofleverancier of door deze te meten met behulp van meetsystemen aan boord van het luchtvaartuig. In geval van methode A of B mag de vliegtuigexploitant de hoeveelheid brandstof die in de brandstoftanks aanwezig is, bepalen door deze te meten met meetsystemen aan boord van het luchtvaartuig. De verkregen gegevens over de hoeveelheid getankte brandstof en de hoeveelheid brandstof die in de brandstoftanks aanwezig is, worden opgeslagen in de documentatie voor massa en zwaartepunt, geregistreerd in de technische logboeken of elektronisch verstuurd van het luchtvaartuig naar de vliegtuigexploitant. De gegevens worden geregistreerd overeenkomstig artikel 34ae.  

### §  2.2  

####Bepaling brandstofverbruik met methode A of B

####Methode A

Het brandstofverbruik wordt met de volgende formule bepaald: brandstofverbruik voor elke vlucht = hoeveelheid brandstof in de brandstoftanks van het luchtvaartuig na het tanken voor de vlucht - hoeveelheid brandstof in de brandstoftanks van het luchtvaartuig na het tanken voor de volgende vlucht + hoeveelheid getankte brandstof voor de volgende vlucht, waarbij het brandstofverbruik, de hoeveelheid brandstof in de brandstoftanks en de hoeveelheid getankte brandstof worden uitgedrukt in ton. Wanneer er voor een vlucht of de daaropvolgende vlucht geen brandstof wordt getankt, bepaalt de vliegtuigexploitant de hoeveelheid brandstof in de brandstoftanks van het luchtvaartuig bij ‘block-off’ voor de vlucht respectievelijk de volgende vlucht. Indien de vliegtuigexploitant met het luchtvaartuig na de vlucht waarvoor het brandstofverbruik wordt bepaald, andere activiteiten uitvoert dan vluchten, mag het onderdeel in de formule ‘hoeveelheid brandstof in de brandstoftanks van het luchtvaartuig na het tanken voor de volgende vlucht + hoeveelheid getankte brandstof voor de volgende vlucht’ worden vervangen door: resterende hoeveelheid brandstof in de brandstoftanks bij het begin van de volgende activiteit van het luchtvaartuig zoals opgeslagen in de technische logboeken.  

####Methode B

Het brandstofverbruik wordt met de volgende formule bepaald: brandstofverbruik voor elke vlucht = resterende hoeveelheid brandstof in de brandstoftanks van het luchtvaartuig bij ‘block-on’ aan het einde van de vorige vlucht + hoeveelheid getankte brandstof voor de vlucht - hoeveelheid brandstof in de brandstoftanks van het luchtvaartuig bij ‘block-on’ aan het einde van de vlucht, waarbij: 

a. het brandstofverbruik en de hoeveelheid brandstof worden uitgedrukt in ton;  

b. als tijdstip van ‘block-on’ het tijdstip wordt aangemerkt waarop de motoren worden stilgelegd.   Indien de vliegtuigexploitant met het luchtvaartuig geen vlucht uitvoert voorafgaand aan de vlucht waarvoor het brandstofverbruik wordt bepaald, mag het onderdeel in de formule ‘hoeveelheid brandstof in de brandstoftanks van het luchtvaarttuig bij ‘block-on’ aan het einde van de vorige vlucht’ worden vervangen door: resterende hoeveelheid brandstof in de brandstoftanks aan het einde van de vorige activiteit van het luchtvaartuig zoals opgeslagen in de technische logboeken. Voor het bepalen van het brandstofverbruik met methode A of B stelt de vliegtuigexploitant overeenkomstig artikel 34v een procedure op en documenteert deze.  

### §  2.3  

####Onzekerheidseisen bij de bepaling van het brandstofverbruik

Vliegtuigexploitanten waarvan de gezamenlijke vluchten per kalenderjaar 50 kton fossiele CO <sub>2</sub> of minder uitstoten, passen ten minste niveau 1 toe voor elke grote bronstroom. Vliegtuigexploitanten waarvan de gezamenlijke vluchten per kalenderjaar meer dan 50kton fossiele CO <sub>2</sub> uitstoten, passen niveau 2 toe voor elke grote bronstroom. Niveau 1 Het brandstofverbruik over het kalenderjaar wordt bepaald met een maximale onzekerheid van minder dan 5%. Niveau 2 Het brandstofverbruik over het kalenderjaar wordt bepaald met een maximale onzekerheid van minder dan 2,5%. Voor het bepalen van het toepasselijke niveau worden de gemiddelde fossiele CO <sub>2</sub> -emissies gehanteerd die de vluchten van de vliegtuigexploitant gedurende de voorgaande periode, bedoeld in [artikel 16.39j, eerste lid, van de wet](../../../../../../../wet/wet/milieubeheer/BWBR0003245/README.md), jaarlijks hebben veroorzaakt en waarover de vliegtuigexploitant in het emissieverslag heeft gerapporteerd. Indien de gedurende de voorgaande periode veroorzaakte fossiele CO <sub>2</sub> -emissies niet bekend zijn of de gerapporteerde CO <sub>2</sub> -emissies in het emissieverslag onjuist blijken te zijn, maakt de vliegtuigexploitant voor het bepalen van het toepasselijke niveau ten genoegen van het bestuur van de emissieautoriteit een conservatief onderbouwde schatting van de jaarlijkse hoeveelheid CO <sub>2</sub> -emissies.  

### §  2.4  

####Dichtheid brandstof

Indien de hoeveelheid getankte brandstof of de resterende hoeveelheid brandstof in de brandstoftanks van het luchtvaartuig is bepaald in volume-eenheden uitgedrukt in liter of m <sup>3</sup>, rekent de vliegtuigexploitant de volume-eenheden om in massa-eenheden aan de hand van de werkelijke waarde van de brandstofdichtheid. De werkelijke waarde van de brandstofdichtheid wordt uitgedrukt in kg per liter en wordt bepaald bij een temperatuur die voor de meting in kwestie relevant is. De werkelijke waarde van de brandstofdichtheid wordt bepaald op een van de volgende manieren: 

a. Met behulp van meetsystemen aan boord van het luchtvaartuig.  

b. Meting door de brandstofleverancier zoals opgenomen in de facturen of opleveringsbewijzen. De vliegtuigexploitant mag de werkelijke dichtheid van de brandstof afleiden van deze facturen of opleveringsbewijzen van de brandstofleverancier.  

c. Op basis van de brandstoftemperatuur tijdens het tanken, in samenhang met de standaard dichtheid-temperatuurcorrelatietabellen. De gegevens over de brandstoftemperatuur tijdens het tanken worden op de volgende wijze verkregen: 

1°. de gegevens worden verkregen van de brandstofleveranciers, of  

2°. de gegevens worden gespecificeerd voor het luchtvaartterrein waar het tanken plaatsvindt waarbij gebruik wordt gemaakt van standaard dichtheid-temperatuur-correlatietabellen.     Indien ten genoegen van het bestuur van de emissieautoriteit is aangetoond dat de werkelijke waarde van de brandstofdichtheid niet kan worden bepaald, past de vliegtuigexploitant een standaard dichtheidsfactor toe van 0,8 kg per liter. De vliegtuigexploitant stelt overeenkomstig artikel 34v een procedure op voor het bepalen van de brandstofdichtheid en documenteert deze.  

### Hoofdstuk  XVIII.3  

####Standaard emissiefactoren voor brandstoffen in de luchtvaart

| Brandstof  | Emissiefactor (tCO <sub>2</sub> /tbrandstof)  |
|:---|:---|
| Vliegtuigbenzine (AvGas)  | 3,10  |
| Vliegtuigbenzine (JET B)  | 3,10  |
| Vliegtuigkerosine (JET A1 of JET A)  | 3,15  |

### Hoofdstuk  XVIII.4  

####Bepaling activiteitsspecifieke factoren

### §  4.1  

####Procedure voor de bepaling van de activiteitsspecifieke emissiefactor, de calorische onderwaarde, het koolstofgehalte, de samenstellingsgegevens en de biomassafractie

De procedure om de activiteitsspecifieke emissiefactor, de calorische onderwaarde, het koolstofgehalte, de samenstellingsgegevens en de biomassafractie voor een bepaald brandstoftype te bepalen, met inbegrip van de bemonsteringsprocedure, wordt in het monitoringsplan opgenomen.  

### §  4.2  

####CEN-normen

1. De procedures die worden toegepast bij de bemonstering van een brandstof en bij de bepaling van de emissiefactor, de calorische onderwaarde, het koolstofgehalte, de samenstellingsgegevens en de biomassafractie daarvan, berusten op een standaardmethode, waarbij systematische bemonsterings- en meetfouten beperkt blijven en waarvan de meetonzekerheid bekend is. Indien een relevante CEN-norm beschikbaar is, wordt deze toegepast.  

2. Indien er geen CEN-normen als bedoeld onder 1 beschikbaar zijn, gelden ISO-normen, uitgegeven door de International Organisation of Standardization, of nationale normen, uitgegeven door het Nederlands Normalisatie Instituut.  

3. Een CEN-norm als bedoeld onder 1 heeft betrekking op de laatst uitgegeven norm met de daarop uitgegeven aanvullingen en correctiebladen. Een uitgegeven norm, aanvulling, onderscheidenlijk correctieblad, wordt eerst van toepassing één jaar na de datum van de uitgifte.  

4. De Minister van Volkshuisvesting, Ruimtelijke Ordening en Milieubeheer doet van de uitgifte van CEN-normen als bedoeld onder 3 alsmede van de uitgifte van aanvullingen en correctiebladen voor deze normen zo spoedig mogelijk na uitgifte mededeling door kennisgeving in de Staatscourant.    

### §  4.3  

####Beste industriële praktijk

Indien er geen toepasbare normen bestaan, kunnen procedures worden uitgevoerd die zo veel mogelijk in overeenstemming zijn met passende ontwerpnormen of richtsnoeren voor de beste industriële praktijk.  

### §  4.4  

####Bemonsteringsprocedure en bemonsteringsfrequentie

Met betrekking tot de bemonsteringsprocedure en bemonsteringsfrequentie voor analyses ter bepaling van de emissiefactor, de calorische onderwaarde, het koolstofgehalte, de samenstellingsgegevens en de biomassafractie gelden de eisen van hoofdstuk XVIII.5.  

### §  4.5  

####Volledige documentatie

De volledige documentatie over de procedures die de desbetreffende meetinstantie voor de bepaling van de emissiefactor, de calorische onderwaarde, het koolstofgehalte, de samenstellingsgegevens en de biomassafractie heeft gevolgd, alsmede de volledige reeks uitkomsten worden bewaard overeenkomstig artikel 34ae en beschikbaar gesteld aan de verificateur van het emissieverslag.  

### §  4.6  

####Specifieke eisen voor de bepaling van emissiefactoren

Voor de conversie van koolstof in de waarde voor CO <sub>2</sub> wordt de factor 3,667 [tCO <sub>2</sub> /tC] gebruikt. Voor brandstoffen die zowel fossiele koolstof als biomassakoolstof bevatten, wordt een gewogen emissiefactor toegepast, die is gebaseerd op het aandeel van de fossiele koolstof in het totale koolstofgehalte van de brandstof. Deze berekening is transparant en gedocumenteerd in overeenstemming met de regels en procedures van de paragrafen 4.1 tot en met 4.5 van dit hoofdstuk. Biomassa wordt beschouwd als CO <sub>2</sub> -neutraal. Op biomassa wordt een emissiefactor 0 [tCO <sub>2</sub> /TJ of t of Nm <sup>3</sup> ] toegepast.  

### §  4.7  

####Specifieke eisen voor de bepaling van de biomassafractie

Voor brandstoffen die verkregen zijn via een productieproces met welomschreven en traceerbare inputstromen mag de vliegtuigexploitant ten genoegen van het bestuur van de emissieautoriteit de bepaling van de biomassafractie ook baseren op een massabalans van fossiele en biomassakoolstof die het proces binnenkomt en verlaat. Wanneer de bepaling van de biomassafractie in een gemengde brandstof technisch niet haalbaar is of tot onredelijke kosten zou leiden, gaat de vliegtuigexploitant uit van een aandeel van de biomassa van 0%, waarbij alle koolstof in die bewuste brandstof geheel van fossiele oorsprong is, of neemt hij in het monitoringsplan een eigen schattingsmethode op.  

### Hoofdstuk  XVIII.5  

####Bemonsteringsmethoden en analysefrequentie

### §  5.1  

####Representatieve bemonstering

Bij de bepaling van de activiteitsspecifieke emissiefactor, de calorische onderwaarde, het koolstofgehalte, de biomassafractie en de samenstellingsgegevens wordt de algemeen aanvaarde praktijk inzake representatieve bemonstering gevolgd. De vliegtuigexploitant toont aan dat de verkregen monsters representatief zijn en aselect zijn genomen. De gevonden waarde wordt uitsluitend gebruikt met betrekking tot de leveringsperiode of de brandstofpartij waarvoor zij representatief dient te zijn.  

### §  5.2  

####Representatieve bemonstering

De te analyseren monsters zijn verkregen door het mengen van grotere aantallen primaire monsters die in de loop van een bepaalde periode werden verzameld, op voorwaarde dat de bemonsterde brandstof kan worden opgeslagen zonder dat de samenstelling ervan verandert.  

### §  5.3  

####Bemonsteringsprocedure en analysefrequentie

De bemonsteringsprocedure en analysefrequentie worden zo gekozen dat het jaargemiddelde van de parameter in kwestie wordt bepaald met een maximale onzekerheid die minder dan éénderde bedraagt van de voorgeschreven maximale onzekerheid van het goedgekeurde niveau voor de betrokken hoeveelheid brandstofstroom. Indien de vliegtuigexploitant de toegestane maximale onzekerheid voor de jaarwaarde niet kan naleven of niet kan aantonen dat hij de drempelwaarden naleeft, stelt het bestuur van de emissieautoriteit de analysefrequentie vast.  

### Bijlage  XIX  

####Bepaling tonkilometergegevens

Deze bijlage behoort bij de artikelen 34g, onder e en i, 34j, eerste lid, onder b, onder 4°en 5°, 34t en 34ah, derde lid, onder g en h, van de regeling. 

### Hoofdstuk  XIX.1  

####Algemene formule monitoring tonkilometergegevens

Een vliegtuigexploitant die voornemens is een aanvraag om kosteloze toewijzing van broeikasgasemissierechten als bedoeld in [artikel 16.39j, eerste lid](../../../../../../../wet/wet/milieubeheer/BWBR0003245/README.md), of [artikel 16.39n, eerste lid, van de wet](../../../../../../../wet/wet/milieubeheer/BWBR0003245/README.md) in te dienen, bepaalt de tonkilometergegevens van alle vluchten als bedoeld in bijlage I bij de EG-richtlijn handel in broeikasgasemissierechten die hij in het betrokken kalenderjaar uitvoert en waarvoor hij de verantwoordelijke vliegtuigexploitant is. De vliegtuigexploitant is verantwoordelijk voor de monitoring van een vlucht indien: 

a. zijn unieke ICAO-aanduiding als roepnaam voor de luchtverkeersleiding wordt gebruikt in vak 7 van het vluchtplan, of  

b. bij het ontbreken van een unieke ICAO-aanduiding als bedoeld onder a: de registratiemarkering van het door hem geëxploiteerde luchtvaartuig wordt gebruikt in vak 7 van het vluchtplan.   De vliegtuigexploitant bepaalt de tonkilometergegevens met de volgende formule: tonkilometer = afstand * lading, waarbij: 

− de afstand wordt uitgedrukt in km;  

− de lading wordt uitgedrukt in ton.    

### Hoofdstuk  XIX.2  

####Bepaling van de afstand

De vliegtuigexploitant bepaalt de afstand met de volgende formule: afstand = orthodromische afstand + 95 km, waarbij de orthodromische afstand wordt uitgedrukt in km. De lengte- en breedteligging van luchtvaartterreinen wordt ontleend aan de gegevens over de ligging van luchtvaartterreinen die op grond van bijlage 15 bij het op 7 december 1944 te Chicago tot stand gekomen verdrag inzake de internationale burgerluchtvaart (Trb. 1973, 109) in de ‘Aeronautical Information Publications’ worden gepubliceerd, dan wel aan een bron die dergelijke AIP-gegevens gebruikt. Voor de berekening van de afstand ten behoeve van een aanvraag om kosteloze toewijzing van broeikasgasemissierechten als bedoeld in [artikel 16.39j, eerste lid](../../../../../../../wet/wet/milieubeheer/BWBR0003245/README.md), en [artikel 16.39n, eerste lid, van de wet](../../../../../../../wet/wet/milieubeheer/BWBR0003245/README.md) worden AIP-gegevens gebruikt die geldig zijn op 31 december van het kalenderjaar waarop de tonkilometergegevens betrekking hebben. Indien geen AIP-gegevens aanwezig zijn voor luchtvaartterreinen, gebruikt de vliegtuigexploitant ten genoegen van het bestuur van de emissieautoriteit de coördinaten van de desbetreffende luchtvaartterreinen en registreert hij deze overeenkomstig artikel 34ae. De vliegtuigexploitant beschrijft in het plan, bedoeld in [artikel 16.39j, derde lid, onder a, van de wet](../../../../../../../wet/wet/milieubeheer/BWBR0003245/README.md) op welke wijze de coördinaten zijn verkregen. Indien de vliegtuigexploitant software of door een derde partij berekende afstanden gebruikt, wordt de berekeningsmethodiek gebaseerd op WGS84 en worden AIP-gegevens gebruikt die geldig zijn op 31 december van het kalenderjaar waarop de tonkilometergegevens betrekking hebben. Overeenkomstig artikel 34v stelt de vliegtuigexploitant procedures en systemen vast voor de bepaling en registratie van de orthodromische afstand per luchtvaartterrein alsmede voor de bepaling van informatie omtrent de locatie van luchtvaartterreinen.  

### Hoofdstuk  XIX.3  

####Bepaling van de lading

De vliegtuigexploitant bepaalt de lading met de volgende formule: lading (t) = massa van vracht en post (t) + massa van de passagiers en de geregistreerde bagage (t), waarbij: 

− de lading wordt uitgedrukt in ton;  

− de massa van vracht en post wordt uitgedrukt in ton;  

− de massa van de passagiers en de geregistreerde bagage wordt uitgedrukt in ton.   Voor de bepaling van de massa van vracht en post maakt de vliegtuigexploitant gebruik van de reële massa of de standaardmassa als vermeld in de documentatie over massa en zwaartepunt voor de betrokken vluchten. Vliegtuigexploitanten die niet verplicht zijn om over documentatie over massa en zwaartepunt te beschikken op grond van de regelgeving betreffende documentatie over massa en zwaartepunt, passen ten genoegen van het bestuur van de emissieautoriteit een passende methodiek toe voor de bepaling van de massa van vracht en post. De reële massa van vracht en post is exclusief het leeggewicht van alle laadborden en containers die geen deel uitmaken van de verzonden vracht en post. De tonkilometergegevens worden gecorrigeerd voor het leeggewicht van deze laadborden en containers. De reële massa van vracht en post is exclusief het servicegewicht. De vliegtuigexploitant stelt overeenkomstig artikel 34v procedures op voor de bepaling van de massa van vracht en post en documenteert deze. Voor de bepaling van de massa van de passagiers kan de vliegtuigexploitant kiezen tussen niveau 1 en 2. Indien voor een bepaald niveau is gekozen, past de vliegtuigexploitant voor de bepaling van de massa van de passagiers en de geregistreerde bagage binnen één periode, bedoeld in [artikel 16.39j, eerste lid, van de wet](../../../../../../../wet/wet/milieubeheer/BWBR0003245/README.md), voor alle vluchten hetzelfde niveau toe. Niveau 1 Een standaardwaarde van 100 kg wordt voor elke passagier en zijn geregistreerde bagage gebruikt. Niveau 2 De reële of standaardmassa van de passagiers en de geregistreerde bagage zoals vermeld in de documentatie over massa en zwaartepunt wordt voor elke vlucht gebruikt. De vliegtuigexploitant stelt overeenkomstig artikel 34v procedures op voor de bepaling van het aantal passagiers en documenteert deze.  

