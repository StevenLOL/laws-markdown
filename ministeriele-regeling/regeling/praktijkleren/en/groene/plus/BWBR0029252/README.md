<meta http-equiv='Content-Type' content='text/html; charset=utf-8' />

##Regeling van de Minister van Economische Zaken, Landbouw en Innovatie van 13 december 2010, nr. 171481, houdende bepalingen ten aanzien van de aanvullende bijdrage voor praktijkleren, voor implementatie van vernieuwing op het vlak van kennisverspreiding, professionalisering van leerkrachten en internationalisering van groen onderwijs en versterking van primaire opleidingen in de land- en tuinbouw, en bepalingen ten aanzien van subsidies voor investeringen in nieuwe voorzieningen voor praktijkleren en voor de implementatie van onderwijsbeleid door instellingen en vertegenwoordigende organisaties (Regeling praktijkleren en Groene plus)

De Minister van Economische Zaken, Landbouw en Innovatie,  
Gelet op [artikelen 85a, eerste lid](../../../../../../../wet/wet/op/het/voortgezet/onderwijs/BWBR0002399/README.md), [89, eerste lid](../../../../../../../wet/wet/op/het/voortgezet/onderwijs/BWBR0002399/README.md) en [artikel 96d, tweede lid, van de Wet op het voortgezet onderwijs](../../../../../../../wet/wet/op/het/voortgezet/onderwijs/BWBR0002399/README.md), [2.2.3, tweede lid](../../../../../../../wet/wet/educatie/en/beroepsonderwijs/BWBR0007625/README.md), en [2.5.3, tweede lid, van de Wet educatie en beroepsonderwijs](../../../../../../../wet/wet/educatie/en/beroepsonderwijs/BWBR0007625/README.md), [artikel 4.10, onderdeel a](../../../../../../../AMvB/uitvoeringsbesluit/whw/BWBR0006152/README.md), en [artikel 4.19, onderdeel a, van het Uitvoeringsbesluit Wet op het hoger onderwijs en wetenschappelijk onderzoek 2008](../../../../../../../AMvB/uitvoeringsbesluit/whw/BWBR0006152/README.md) en [artikel 2 van de Kaderwet LNV-subsidies](../../../../../../../wet/kaderwet/lnv-subsidies/BWBR0009194/README.md);
Besluit:     
### Paragraaf  1  

####Algemeen

### Artikel  1  

In deze regeling wordt verstaan onder: 

a. *Minister:* Minister van Economische Zaken, Landbouw en Innovatie;  

b. *afdeling:* afdeling Landbouw en natuurlijke omgeving als bedoeld in [artikel 10c van de Wet op het voortgezet onderwijs](../../../../../../../wet/wet/op/het/voortgezet/onderwijs/BWBR0002399/README.md), verbonden aan een school of scholengemeenschap voor voortgezet onderwijs;  

c. *agrarisch opleidingscentrum:* instelling als bedoeld in [artikel 1.3.3 van de Wet educatie en beroepsonderwijs](../../../../../../../wet/wet/educatie/en/beroepsonderwijs/BWBR0007625/README.md);  

d. *hogeschool:* instelling als bedoeld in [artikel 1.8 van de Wet op het hoger onderwijs en wetenschappelijk onderzoek](../../../../../../../wet/wet/op/het/hoger/onderwijs/en/wetenschappelijk/onderzoek/BWBR0005682/README.md), die onderwijs verzorgt op het gebied van landbouw en natuurlijke omgeving, met uitzondering van Wageningen Universiteit;  

e. *instelling:* school in de zin van [artikel 1 van de Wet op het voortgezet onderwijs](../../../../../../../wet/wet/op/het/voortgezet/onderwijs/BWBR0002399/README.md), instelling in de zin van [artikel 1.1.1, onderdeel b, van de Wet educatie en beroepsonderwijs](../../../../../../../wet/wet/educatie/en/beroepsonderwijs/BWBR0007625/README.md), of instelling in de zin van [artikel 1.1, onderdeel f, van de Wet op het hoger onderwijs en wetenschappelijk onderzoek](../../../../../../../wet/wet/op/het/hoger/onderwijs/en/wetenschappelijk/onderzoek/BWBR0005682/README.md);  

f. *organisatie:* een door de Minister erkende organisatie die de belangen behartigt van instellingen bedoeld onder b, c dan wel d en die voor deze instellingen als penvoerder kan optreden voor activiteiten in het kader van het onderwijsbeleid;  

g. *Groene kenniscoöperatie:* de instellingen, bedoeld in onderdeel b, c, d en Wageningen Universiteit en Research centrum die samenwerken met het oog op de verspreiding van kennis en op innovatie door het groen onderwijs, en die daarover afspraken maken met de Minister;  

h. *praktijkleren:* onderwijsleeractiviteiten en toetsen in het kader van examens binnen door de Minister bekostigde opleidingen, die plaatsvinden binnen daartoe specifiek ingerichte situaties buiten de instelling waar de praktijk van het beroep wordt gesimuleerd en waar gerichte instructie in, oefening van en beoordeling van praktijkvaardigheden plaatsvinden;  

i. *voorziening voor praktijkleren:* situatie die specifiek buiten een instelling is ingericht voor praktijkleren;  

j. *implementatie van vernieuwing op het vlak van kennisverspreiding:* de implementatie van vernieuwingen die voortkomen uit jaarlijkse afspraken tussen de Minister en de Groene kenniscoöperatie over de stimulering van kennisontsluiting, -verspreiding en -benutting binnen het beleidsterrein van de Minister;  

k. *professionalisering van leerkrachten:* vernieuwingen die de professionalisering beogen van aan de instelling ten dienste van het door de Minister bekostigd beroepsonderwijs verbonden leerkrachten;  

l. *internationalisering groen onderwijs:* vernieuwingen die de oriëntatie van beroepsopleidingen en de daaraan verbonden deelnemers en studenten op internationale ontwikkelingen en de internationale mobiliteit van deelnemers en studenten beogen, volgens jaarlijkse afspraken hierover tussen de Minister en de Groene kenniscoöperatie;  

m. *onderwijsbeleid:* het beleid van de Minister gericht op behoud en versterking van de kwaliteit en toegankelijkheid van het onderwijs, voorzover de Minister daarover afspraken maakt met de Groene kenniscoöperatie dan wel één of meer organisaties;  

n. *primaire opleidingen:* opleidingen voor beroepen en ondernemerschap in de landbouw, tuinbouw en veeteelt en voor beroepen die dienstverlenend zijn aan de uitoefening van de landbouw, tuinbouw en veeteelt, die zijn opgenomen in de bijlage bij deze regeling;  

o. *Dienst Regelingen:* Dienst Regelingen van het Ministerie van Economische Zaken, Landbouw en Innovatie;  

p. *groene opleidingsschool:* partnerschap tussen Stoas Hogeschool en instellingen en afdelingen die in gezamenlijkheid toekomstige leraren voor een groot gedeelte van hun tijd op de werkplek opleiden;  

q. *NVAO:* Nederlands-Vlaamse Accreditatieorganisatie, bedoeld in [artikel 5a.2 van de Wet op het hoger onderwijs en wetenschappelijk onderzoek](../../../../../../../wet/wet/op/het/hoger/onderwijs/en/wetenschappelijk/onderzoek/BWBR0005682/README.md);  

r. *schooljaar:* tijdvak dat aanvangt op 1 augustus van enig kalenderjaar en eindigt op 31 juli daaropvolgend.    

### Paragraaf  2  

####Aanvullende bijdragen voor praktijkleren en groene impuls

### Artikel  2  

De Minister stelt jaarlijks aan het bevoegd gezag van de afdelingen, de agrarische opleidingscentra, de hogescholen, Wageningen Universiteit en de Universiteit Utrecht aanvullende bijdragen ter beschikking voor de bekostiging van praktijkleren.  

### Artikel  3  

De Minister stelt jaarlijks aan het bevoegd gezag van de agrarische opleidingscentra en van de hogescholen aanvullende bijdragen ter beschikking voor de bekostiging van de implementatie van vernieuwing op het vlak van kennisverspreiding, voor de professionalisering van leerkrachten en voor de internationalisering van groen beroepsonderwijs.  

### Artikel  4  

1.  De aanvullende bijdragen, bedoeld in artikel 2, bedragen: 

a. voor de afdelingen voor het jaar 2010 € 290.000,–, voor het jaar 2011 € 420.000,– en voor het jaar 2012 en verdere jaren € 600.000,–;  

b. voor de agrarische opleidingscentra jaarlijks € 8.500.000,–;  

c. voor de hogescholen voor het jaar 2010 € 2.180.000,–, voor het jaar 2011 € 2.340.000,– en voor het jaar 2012 en verdere jaren € 2.500.000,–;  

d. voor Wageningen Universiteit voor het jaar 2010 € 200.000,–, voor het jaar 2011 € 280.000,– en voor het jaar 2012 en verdere jaren € 460.000,–;  

e. voor de Universiteit Utrecht, voor wat betreft de faculteit diergeneeskunde, voor het jaar 2010 € 22.500,−, voor het jaar 2011 € 45.000,−, en voor het jaar 2012 en verdere jaren € 75.000,−.     
2.  De bedragen, bedoeld in het eerste lid, worden ieder jaar verhoogd met het voor dat kalenderjaar geldende hoge BTW-tarief.   

### Artikel  5  

De aanvullende bijdragen, bedoeld in artikel 3, bedragen: 

a. voor de agrarische opleidingscentra voor het jaar 2010 en volgende jaren voor de implementatie van vernieuwing op het vlak van kennisverspreiding € 2.500.000,–, voor professionalisering van leerkrachten € 600.000,– en voor internationalisering groen onderwijs € 450.000,–;  

b. voor de hogescholen voor het jaar 2010 en volgende jaren voor de implementatie van vernieuwing op het vlak van kennisverspreiding € 2.500.000,–, voor professionalisering van leerkrachten € 600.000,– en voor internationalisering groen onderwijs € 450.000,–.    

### Artikel  6  

De scholen en scholengemeenschappen waaraan een afdeling is verbonden, ontvangen de aanvullende bijdrage, bedoeld in artikel 2, jaarlijks als aanvullende bekostiging van de personeels- en exploitatiekosten specifiek ten behoeve van deze afdeling. De aanvullende bijdrage is het aandeel in het bedrag, bedoeld in artikel 4, eerste lid, onderdeel a, berekend op basis van het aantal leerlingen in het derde en het vierde leerjaar van de afdeling op 1 oktober van het jaar voorafgaand aan het jaar waarvoor de aanvullende bekostiging wordt verstrekt, waarbij de leerlingen worden meegeteld die ingeschreven waren in een aan de afdeling verbonden experimentele leergang VMBO-MBO2 als bedoeld in de [Tijdelijke regeling subsidiëring experimenten leergang VMBO-MBO2 2008-2013](../../../../../../../ministeriele-regeling/tijdelijke/regeling/subsidiëring/experimenten/leergang/vmbo-mbo2/2008–2013/BWBR0023974/README.md), voor zover het bevoegd gezag van deze afdeling de aanvrager is in de zin van [artikel 4, onderdeel a, van deze Tijdelijke regeling](../../../../../../../ministeriele-regeling/tijdelijke/regeling/subsidiëring/experimenten/leergang/vmbo-mbo2/2008–2013/BWBR0023974/README.md).  

### Artikel  7  

De agrarische opleidingscentra ontvangen de aanvullende bijdragen, bedoeld in artikel 2 en 3, jaarlijks als aanvullende rijksbijdrage. De aanvullende rijksbijdrage is het aandeel in het bedrag, bedoeld in artikel 4, eerste lid, onderdeel b, en artikel 5, onderdeel a, overeenkomend met het aandeel van ieder agrarisch opleidingscentrum in het landelijk beschikbaar budget, bedoeld in [artikel 2.2.1 van het Uitvoeringsbesluit Wet educatie en beroepsonderwijs](../../../../../../../AMvB/uitvoeringsbesluit/web/BWBR0010646/README.md), berekend op basis van [artikel 2.2.2 van dit besluit](../../../../../../../AMvB/uitvoeringsbesluit/web/BWBR0010646/README.md), waarbij leerlingen die op 1 oktober van het tweede kalenderjaar, voorafgaand aan het jaar waarvoor de aanvullende bekostiging wordt verstrekt, waren ingeschreven aan een aan het agrarisch opleidingscentrum verbonden experimentele leergang VMBO-MBO2 worden meegeteld als deelnemer van dit agrarisch opleidingscentrum, voor zover het bevoegd gezag van dit agrarisch opleidingscentrum de aanvrager is in de zin van [artikel 4, onderdeel c, van deze Tijdelijke regeling](../../../../../../../ministeriele-regeling/tijdelijke/regeling/subsidiëring/experimenten/leergang/vmbo-mbo2/2008–2013/BWBR0023974/README.md).  

### Artikel  8  

De hogescholen ontvangen de aanvullende bijdragen, bedoeld in artikel 2 en 3, jaarlijks als onderwijsopslag, bedoeld in [artikel 4.11, eerste lid, van het Uitvoeringsbesluit WHW 2008](../../../../../../../AMvB/uitvoeringsbesluit/whw/BWBR0006152/README.md). De onderwijsopslag is het aandeel in het bedrag, bedoeld in artikel 4, eerste lid, onderdeel c, en artikel 5, onderdeel b, overeenkomend met het aandeel van iedere hogeschool in de landelijk beschikbare rijksbijdrage, bedoeld in [artikel 4.1, vierde lid, onderdeel b, van dit besluit](../../../../../../../AMvB/uitvoeringsbesluit/whw/BWBR0006152/README.md).  

### Artikel  9  

Wageningen Universiteit ontvangt de aanvullende bijdrage, bedoeld in artikel 2, jaarlijks als onderwijsopslag als bedoeld in [artikel 4.11, eerste lid, van het Uitvoeringsbesluit WHW 2008](../../../../../../../AMvB/uitvoeringsbesluit/whw/BWBR0006152/README.md), welke voor praktijkleren gelijk is aan het bedrag, bedoeld in artikel 4, eerste lid, onderdeel d.  

### Artikel  10  

De Universiteit Utrecht ontvangt de aanvullende bijdrage, bedoeld in artikel 2, jaarlijks als onderwijsopslag als bedoeld in [artikel 4.11, eerste lid, van het Uitvoeringsbesluit WHW 2008](../../../../../../../AMvB/uitvoeringsbesluit/whw/BWBR0006152/README.md), welke voor praktijkleren gelijk is aan het bedrag, bedoeld in artikel 4, eerste lid, onderdeel e.  

### Paragraaf  3  

####Aanvullende bijdragen voor de primaire opleidingen

### Artikel  11  

De Minister stelt jaarlijks aan het bevoegd gezag van de agrarische opleidingscentra en aan de hogescholen aanvullende bijdragen ter beschikking voor de exploitatie van primaire opleidingen en voor praktijkleren in het kader van deze opleidingen.  

### Artikel  12  

1.  De aanvullende bijdragen, bedoeld in artikel 11, bedragen 

a. voor de agrarische opleidingscentra jaarlijks € 4.000.000,–;  

b. voor de hogescholen voor het jaar 2010 € 450.000,–, voor het jaar 2011 € 590.000,– en voor het jaar 2012 en verdere jaren € 1.000.000,–.     
2.  De bedragen, bedoeld in het eerste lid, worden ieder jaar verhoogd met de helft van het voor dat kalenderjaar geldende hoge BTW-tarief.   

### Artikel  13  

De agrarische opleidingscentra ontvangen de aanvullende bijdrage, bedoeld in artikel 11, jaarlijks als aanvullende rijksbijdrage. De aanvullende rijksbijdrage is het aandeel in het bedrag, bedoeld in artikel 12, eerste lid, onderdeel a, overeenkomend met het aandeel van ieder agrarisch opleidingscentrum in het landelijk beschikbaar budget, bedoeld in [artikel 2.2.1 van het Uitvoeringsbesluit Wet educatie en beroepsonderwijs](../../../../../../../AMvB/uitvoeringsbesluit/web/BWBR0010646/README.md), berekend op basis van [artikel 2.2.2 van dit besluit](../../../../../../../AMvB/uitvoeringsbesluit/web/BWBR0010646/README.md), met dien verstande dat dit aandeel uitsluitend wordt bepaald op basis van de maatstaf ingeschreven deelnemers, bedoeld in [artikel 2.2.3 van dit besluit](../../../../../../../AMvB/uitvoeringsbesluit/web/BWBR0010646/README.md), waarbij alleen deelnemers aan de opleidingen, genoemd in de bijlage bij deze regeling, worden meegeteld.  

### Artikel  14  

De hogescholen ontvangen de aanvullende bijdrage, bedoeld in artikel 11, jaarlijks als onderwijsopslag. De onderwijsopslag is het aandeel in het bedrag, bedoeld in artikel 12, eerste lid, onderdeel b, overeenkomend met het aandeel van iedere hogeschool in de landelijk beschikbare rijksbijdrage, bedoeld in [artikel 4.1, vierde lid, onderdeel b, van het Uitvoeringsbesluit WHW 2008](../../../../../../../AMvB/uitvoeringsbesluit/whw/BWBR0006152/README.md), met dien verstande dat dit aandeel uitsluitend wordt bepaald op basis van het aantal bekostigde inschrijvingen, als bedoeld in [artikel 4.10, eerste lid, onderdeel a, van dit besluit](../../../../../../../AMvB/uitvoeringsbesluit/whw/BWBR0006152/README.md), waarbij alleen studenten aan de opleidingen, genoemd in de bijlage bij deze regeling, worden meegeteld.  

### Paragraaf  4  

####Verplichtingen voor de ontvanger van aanvullende bijdragen

### Artikel  15  

1.  De school of scholengemeenschap waaraan een afdeling is verbonden, het agrarisch opleidingscentrum, de hogeschool, Wageningen Universiteit en de Universiteit Utrecht die de aanvullende bijdragen, bedoeld in artikel 2, 3 en 11, ontvangt, besteedt die bijdragen uitsluitend ten behoeve van het doel, genoemd in die artikelen.   
2.  Het agrarisch opleidingscentrum of de hogeschool die de middelen, bedoeld in artikel 3, ontvangt, besteedt die bijdragen binnen het doel, genoemd in artikel 3, overeenkomstig de afspraken tussen de Minister en de Groene kenniscoöperatie en in voorkomende gevallen de organisaties.   

### Artikel  16  

1.  De school of scholengemeenschap waaraan een afdeling is verbonden, het agrarisch opleidingscentrum, de hogeschool, Wageningen Universiteit en de Universiteit Utrecht verantwoorden de bestemming en besteding van de aanvullende bijdragen, gespecificeerd naar het doel, bedoeld in de artikelen 2, 3 en 11, in en bij de jaarrekening. De Minister kan nadere aanwijzingen geven voor deze verantwoording.   
2.  Indien een deel van de ontvangen aanvullende bijdrage in enig jaar niet is besteed aan het doel, bedoeld in de artikelen 2, 3 dan wel artikel 11, mag dit deel binnen dat doel worden besteed in navolgende jaren.   
3.  Voor de verantwoording van de bestemming en besteding van de aanvullende bijdragen, bedoeld in artikel 3, kan de Minister een model voorschrijven.   

### Paragraaf  5  

####Subsidie voor investeringen in voorzieningen voor praktijkleren

### Artikel  17  

1.  De Minister kan op aanvraag subsidie verstrekken aan een agrarisch opleidingscentrum, een hogeschool of aan Wageningen Universiteit voor het, in samenwerking met tenminste één bedrijf, tot stand brengen van een voorziening voor praktijkleren.   
2.  Subsidie wordt uitsluitend verstrekt voor investering in een voorziening die aanvullend is ten opzichte van reeds bestaande voorzieningen.   
3.  Een voorziening die met inzet van subsidie uit deze regeling tot stand komt biedt diensten voor praktijkleren aan tegen marktconforme tarieven aan alle afdelingen, agrarische opleidingscentra, hogescholen en Wageningen Universiteit.   

### Artikel  18  

Het subsidieplafond bedraagt: 

1. in het jaar 2011 € 4.430.000,–;  

2. in het jaar 2012 en de daaropvolgende jaren € 4.440.000,–.    

### Artikel  19  

Aanvragen tot subsidieverlening kunnen jaarlijks tot 1 mei van elk jaar worden gedaan.  

### Artikel  20  

1.  Een aanvraag tot verlening van subsidie wordt ingediend bij Dienst Regelingen, in de vorm van een investeringsplan volgens een daartoe door deze Dienst vastgesteld formulier.   
2.  De aanvraag, bedoeld in het eerste lid, wordt ingediend door 

a. het bevoegd gezag van een agrarisch opleidingscentrum, een hogeschool of Wageningen Universiteit, of  

b. meer dan één agrarisch opleidingscentrum of hogeschool, of door een combinatie van een agrarisch opleidingscentrum, een hogeschool en, onderscheidenlijk of, Wageningen Universiteit. In dit geval treedt één instelling op als penvoerder en ontvanger van de subsidie. Het bevoegd gezag van deze instelling wordt hier verder de aanvrager genoemd.     
3.  De aanvraag wordt mede gedaan door tenminste één bedrijf. Onder bedrijf kan mede worden verstaan een praktijkbedrijf voor landbouwkundig onderzoek.   
4.  Bij de aanvraag wordt een samenwerkingsovereenkomst gevoegd die is ondertekend door de aanvrager, en in de gevallen bedoeld in het tweede lid, onderdeel b, door de aanvrager en de instellingen die mede-aanvrager zijn, en door het bedrijf of de bedrijven die mede-aanvrager zijn. De samenwerkingsovereenkomst omvat tenminste de informatie overeenkomstig een daartoe door Dienst Regelingen vastgesteld model.   
5.  Het investeringsplan, bedoeld in het eerste lid, omvat tenminste de volgende onderdelen: 

a. de verklaring door de aanvrager, bedoeld in het tweede lid, onderdeel a of b, dat de aanvraag is afgestemd binnen de Groene kenniscoöperatie, en de uitkomsten van deze afstemming.  

b. gegevens waaruit blijkt dat de voorziening aanvullend is op bestaande voorzieningen voor praktijkleren, gebaseerd op een analyse van het aanbod en de regionale spreiding van bestaande voorzieningen voor praktijkleren die overeenkomen met de aangevraagde voorziening en van het gebruik van die voorzieningen;  

c. gegevens waaruit de vraag naar de voorziening blijkt, gebaseerd op een analyse van de aantallen potentiële gebruikers, in relatie tot het mogelijk gebruik van bestaande voorzieningen;  

d. het doel van de voorziening, waaronder het soort opleiding waarvoor deze is bedoeld en de verbeteringen ten opzichte van de bestaande voorzieningen voor praktijkleren die door de aangevraagde voorziening worden gerealiseerd;  

e. de vorm waarin praktijkleren in deze voorziening wordt gerealiseerd en de overwegingen daartoe, ondermeer in relatie tot ontwikkelingen en vernieuwingen in de bedrijven waar het te oefenen beroep wordt uitgeoefend;  

f. de beoogde organisatie van de voorziening en de rol die de ondertekenaars van de samenwerkingsovereenkomst in deze organisatie zullen hebben;  

g. een begroting voor het tot stand brengen van de voorziening en voor de exploitatie van de voorziening, waaruit de kosten voor het tot stand brengen van de voorziening, het aangevraagde subsidiebedrag en het aandeel van de ondertekenaars van de samenwerkingsovereenkomst in de financiering van de investering en in de exploitatie blijken; het aandeel van het bedrijf of van de bedrijven in de begroting kan geheel of ten dele bestaan uit de kapitalisatie van inzet van bedrijfsmiddelen of inzet van arbeid; de begroting wordt opgesteld overeenkomstig een door Dienst Regelingen vastgesteld model;  

h. een analyse van de verhouding tussen kosten en baten van investering en exploitatie van de aangevraagde voorziening, in vergelijking met de kosten en baten van het gebruik van overeenkomstige bestaande voorzieningen;  

i. in voorkomende gevallen toont de aanvrager de meerwaarde van de voorziening, bedoeld in artikel 17, eerste lid, aan voor een programma of project waarvoor op basis van de [Regeling kennisverspreiding en innovatie groen onderwijs](../../../../../../../ministeriele-regeling/regeling/kennisverspreiding/en/innovatie/groen/onderwijs/BWBR0022128/README.md) subsidie is ontvangen;  

j. een verklaring dat de voorziening beschikbaar zal zijn voor de afdelingen en voor agrarische opleidingscentra, hogescholen en Wageningen Universiteit, voor zover deze de samenwerkingsovereenkomst niet hebben ondertekend, en het gaat om opleidingen waarvoor de aangevraagde voorziening is bedoeld, en gegevens waaruit blijkt dat het gebruik van de voorziening door deze instellingen ook feitelijk mogelijk zal zijn.     
6.  In de begroting zijn geen kosten opgenomen die uit andere hoofde zijn of worden gefinancierd van overheidswege.   
7.  In de begroting is geen debetrente opgenomen.   
8.  In de begroting voor het tot stand brengen van de voorziening, bedoeld in het vijfde lid, onderdeel g, is naast het gevraagde subsidiebedrag een aandeel in de financiering van iedere ondertekenaar van de samenwerkingsovereenkomst, bedoeld in het vierde lid, opgenomen. Dit aandeel kan voor iedere ondertekenaar verschillend zijn. De aanvraag wordt alleen goedgekeurd als de Minister het aangevraagde subsidiebedrag redelijk acht in verhouding tot het gezamenlijke aandeel van de ondertekenaars van de samenwerkingsovereenkomst.   

### Artikel  21  

1.  De Minister rangschikt aanvragen tot subsidieverlening die in een zelfde aanvraagperiode zijn ingediend, waarbij een aanvraag hoger wordt gerangschikt naarmate 

a. de lacune in de mogelijkheden voor praktijkleren die de voorziening opvult, in relatie tot de aangetoonde vraag, ernstiger is, blijkend uit de analyses in het investeringsplan, bedoeld in artikel 20, vijfde lid, onderdeel b en c;  

b. de voorziening meer een innovatief karakter heeft in relatie tot innovaties van bedrijven waar het te oefenen beroep wordt uitgeoefend, blijkend uit het onderdeel van het investeringsplan, bedoeld in artikel 20, vijfde lid, onderdeel e;  

c. de verhouding tussen kosten en baten gunstiger is, blijkend uit de analyse in het investeringsplan, bedoeld in artikel 20, vijfde lid, onderdeel h;  

d. de mate waarin de voorziening meerwaarde oplevert bij een goedgekeurd project in het kader van een programma als bedoeld in [artikel 2, tweede lid, van de Regeling kennisverspreiding en innovatie groen onderwijs](../../../../../../../ministeriele-regeling/regeling/kennisverspreiding/en/innovatie/groen/onderwijs/BWBR0022128/README.md), blijkend uit het onderdeel van het investeringsplan, bedoeld in artikel 20, vijfde lid, onderdeel i;  

e. het aantal agrarische opleidingscentra, hogescholen en, onderscheidenlijk of, Wageningen Universiteit in de samenwerkingsovereenkomst, bedoeld in artikel 20, vierde lid, groter is;  

f. de samenwerkingsovereenkomst zowel is getekend door één of meer agrarische opleidingscentra als door één of meer hogescholen en, onderscheidenlijk of, Wageningen Universiteit;  

g. het aandeel cofinanciering door het bedrijf of de bedrijven die de samenwerkingsovereenkomst ondertekend hebben, in de begroting voor het tot stand brengen van de voorziening, bedoeld in artikel 20, vijfde lid, onderdeel g, groter is.     
2.  Volgens de rangschikking, bedoeld in het eerste lid, komt de hoogst gerangschikte aanvraag het eerst voor subsidie in aanmerking.   
3.  Indien het totaal van de aanvragen, dat naar het oordeel van de Minister passen in het doel van de subsidie en voldoen aan de voorwaarden in artikel 17 en 20, in enig jaar het subsidieplafond, bedoeld in artikel 18, overschrijdt wijst de Minister op basis van de rangschikking, bedoeld in het eerste lid, één of meer aanvragen af.   

### Artikel  21a  

De minister beslist afwijzend op een aanvraag indien hij het aangevraagde subsidiebedrag niet redelijk acht in verhouding tot het gezamenlijke aandeel van de ondertekenaars van de samenwerkingsovereenkomst en de voorziene baten uit de exploitatie van de voorziening, blijkend uit de begroting van de exploitatie, bedoeld in artikel 20, vierde lid, onderdeel f. De Minister weegt daarbij af of de aanvragers zich in voldoende mate hebben ingespannen om de aangevraagde voorziening te financieren op basis van de voorziene baten.  

### Artikel  21b  

1.  De Minister rangschikt aanvragen tot subsidieverlening waarop niet afwijzend is beslist en die in een zelfde aanvraagperiode zijn ingediend door middel van een score op; 

a. elk onderdeel van het investeringsplan;  

b. het aandeel van het bedrijfsleven in de organisatie en in de financiering van de investering en exploitatie van de voorziening, blijkend uit de samenwerkingsovereenkomst en de begrotingen, bedoeld in artikel 20, onderdelen b, e en f waarbij een aanvraag hoger wordt gerangschikt naarmate het aandeel van het bedrijfsleven in de organisatie hoger is;  

c. de bijdrage van de aanvraag aan de doelen en prioriteiten uit artikel 17, tweede en derde lid, waarbij een aanvraag hoger wordt gerangschikt naarmate de bijdrage hoger is;  

d. de mate waarin een aanvraag aansluit op de Meerjarenvisie praktijkleervoorziening en voldoet aan de kwaliteitscriteria zoals blijkend uit de zienswijze bedoeld in artikel 20, vierde lid, onderdeel d, waarbij een aanvraag hoger wordt gerangschikt naarmate de aansluiting en het voldoen aan de kwaliteitscriteria hoger is.     
2.  Volgens de rangschikking, bedoeld in het eerste lid, komt de hoogst gerangschikte aanvraag het eerst voor subsidie in aanmerking.   
3.  Indien het totaal van de aanvragen, die naar het oordeel van de Minister passen in het doel van de subsidie en voldoen aan de voorwaarden van artikelen 17 en 20, in enig jaar het subsidieplafond, bedoeld in artikel 18, overschrijdt, wijst de Minister op basis van de rangschikking, bedoeld in het tweede lid, één of meer aanvragen af.   

### Artikel  22  

De Minister beslist uiterlijk op 1 augustus van elk jaar op de aanvraag. De Minister kan zijn besluit mede baseren op het oordeel van door hem aan te wijzen onafhankelijke deskundigen.  

### Artikel  23  

Als subsidiabele kosten worden uitsluitend in aanmerking genomen: 

a. de kosten van het personeel van de instelling of van de instellingen in de samenwerkingsovereenkomst dat voor het realiseren van de voorziening is ingezet;  

b. de kosten die aantoonbaar noodzakelijk zijn en daadwerkelijk zijn betaald voor het realiseren van de voorziening en die gemaakt zijn voor het bouwen en, onderscheidenlijk of, het inhuren van bedrijven voor ontwerp, bouwbegeleiding en controle van uitgevoerde werken;  

c. andere materiële kosten die aantoonbaar noodzakelijk zijn en daadwerkelijk door de instelling of instellingen in de samenwerkingsovereenkomst zijn betaald voor het tot stand brengen van de voorziening voor praktijkleren.    

### Artikel  24  

De subsidie bedraagt ten hoogste 100% van de subsidiabele kosten.  

### Artikel  25  

1.  Het verleende subsidiebedrag mag door de subsidieontvanger worden besteed gedurende een periode van één of meerdere jaren. Deze periode wordt in de beschikking bepaald op basis van het jaar of de jaren waarvoor in de begroting uitgaven zijn voorzien.   
2.  De Minister verstrekt bij goedkeuring van de aanvraag een eerste voorschot op de subsidie van 20% van het te verstrekken subsidiebedrag. Volgende voorschotten worden verstrekt op basis van een aanvraag, vergezeld van een korte voortgangsrapportage en een overzicht van de liquiditeitsbehoefte. Aanvragen kunnen worden gedaan gedurende de periode, bedoeld in het eerste lid. Indien aan het eind van deze periode de voorziening overeenkomstig de aanvraag nog niet is voltooid, kan de aanvrager een gemotiveerd en onderbouwd verzoek tot verlenging van de periode en verdere voorschotverstrekking indienen.   
3.  Het totaal aan voorschotten is ten hoogste 80% van het te verstrekken subsidiebedrag.   

### Artikel  26  

1.  De ontvanger van de subsidie brengt de voorziening voor praktijkleren tot stand overeenkomstig het investeringsplan, bedoeld in artikel 20. De Minister kan goedkeuring verlenen aan een tussentijdse, gemotiveerde en onderbouwde wijziging van het investeringsplan, tenzij de wijziging verhoging van het bedrag van de subsidie of het bedrag waarop de subsidie overeenkomstig de beschikking tot subsidieverlening ten hoogste kan worden vastgesteld, tot gevolg heeft.   
2.  De ontvanger van de subsidie, bedoeld in artikel artikel 20, tweede lid, dient binnen vier maanden na afronding van de activiteiten waarvoor subsidie is verstrekt, of, indien de activiteiten niet zijn uitgevoerd of niet zijn afgerond, binnen vier maanden na afloop van de periode, bedoeld in artikel 25, eerste en tweede lid, de aanvraag voor de vaststelling van de subsidie met een financieel verslag, vergezeld van een rapportage omtrent de bestemming en besteding van de subsidie, in bij Dienst Regelingen.   
3.  De rapportage, bedoeld in het tweede lid, omvat tenminste: 

a. de bestemming en besteding van het subsidiebedrag in relatie tot de cofinanciering;  

b. de mate van realisatie van de voorziening waarvoor de subsidie is aangevraagd;  

c. de mate van realisatie van de beoogde samenwerking tussen de ondertekenaars van de samenwerkingsovereenkomst, bedoeld in artikel 20, vierde lid;  

d. een evaluatie van de mate waarin de realisatie heeft bijgedragen aan het doel van de investering;  

e. de verwachtingen ten aanzien van de exploitatie van de voorziening.     
4.  Bij goedkeuring van de rapportage wordt de subsidie vastgesteld op de werkelijk gemaakte en betaalde kosten tot ten hoogste het verleende subsidiebedrag.   
5.  Indien toepassing wordt gegeven aan [artikel 4:57 van de Algemene wet bestuursrecht](../../../../../../../wet/algemene/wet/bestuursrecht/BWBR0005537/README.md), worden terug te vorderen bedragen vermeerderd met de wettelijke rente die wordt berekend over de periode die verstrijkt tussen de kennisgeving van de terugvorderingsverplichting aan de subsidieontvanger en de terugbetaling door de subsidieontvanger.   

### Paragraaf  6  

####Subsidies voor de implementatie van onderwijsbeleid

### Artikel  27  

1.  De Minister kan op aanvraag subsidie verstrekken aan een afdeling, een agrarisch opleidingscentrum, een hogeschool of aan Wageningen Universiteit voor activiteiten in verband met de implementatie van zijn onderwijsbeleid.   
2.  De Minister kan op aanvraag subsidie verstrekken aan een organisatie, bedoeld in artikel 1, onderdeel f, voor activiteiten in verband met de implementatie van zijn onderwijsbeleid.   

### Artikel  28  

1.  Jaarlijks per 1 januari maakt de Minister, met in achtneming van de afspraken hierover met de Groene kenniscoöperatie en de organisaties, de activiteiten en het doel van deze activiteiten bekend waarvoor subsidie kan worden aangevraagd, alsmede per activiteit of groep van activiteiten het subsidieplafond, de subsidiabele kosten en eventuele nadere voorwaarden voor de aanvrager.   
2.  De Minister kan in het besluit, bedoeld in het eerste lid, activiteiten opnemen waarvoor reeds eerder bij beschikking subsidie is verleend. Deze activiteiten worden verder beschouwd als een activiteit in de zin van artikel 27. De artikelen 29 tot en met 33 zijn niet van toepassing op deze activiteiten.   

### Artikel  29  

Aanvragen tot subsidieverlening kunnen tot 1 april van elk jaar worden ingediend. De Minister kan om dwingende redenen toestaan dat een aanvraag na 1 april wordt gedaan.  

### Artikel  30  

1.  Een aanvraag tot verlening van subsidie wordt ingediend bij Dienst Regelingen volgens een door die dienst vast te stellen formulier.   
2.  De aanvraag omvat tenminste de volgende onderdelen: 

a. het soort activiteit, zoals bedoeld in artikel 28, waarvoor subsidie wordt gevraagd;  

b. het doel van deze activiteit, zoals bedoeld in artikel 28;  

c. de aansluiting op de afspraken hierover met de Groene kenniscoöperatie en, onderscheidenlijk of, één of meer organisaties;  

d. een plan voor de uitvoering van de beoogde activiteit, waaronder begrepen een tijdpad;  

e. indien de uitvoering geschiedt door meer dan één partij: de beoogde samenwerking bij de uitvoering van de activiteit en de rol van iedere partij in deze samenwerking;  

f. de beoogde uitkomsten van de activiteit;  

g. bij iedere van deze uitkomsten één of meer indicatoren die zullen worden gemeten om te bepalen of de uitkomst is bereikt;  

h. een begroting van de uitvoering, waaruit de subsidiabele kosten, het gevraagde subsidiebedrag en de eigen bijdrage van de aanvrager, en in voorkomende gevallen de eigen bijdragen van de partijen in de samenwerking, blijken.     

### Artikel  31  

1.  De Minister beslist uiterlijk op 1 juni van elk jaar op de aanvragen op grond van de voorwaarden, bedoeld in artikel 28 en artikel 30, tweede lid, en van de kwaliteit van de aanvraag. De Minister kan om dwingende redenen afwijken van deze datum.   
2.  Indien een aanvraag voor een activiteit of groep van activiteiten het subsidieplafond, bedoeld in artikel 28, eerste lid, overschrijdt kan de Minister besluiten deze aanvraag niet te honoreren dan wel het subsidiebedrag van de aanvraag te verlagen.   
3.  Indien voor een activiteit of groep van activiteiten meerdere aanvragen zijn ingediend en het aangevraagd subsidiebedrag van deze aanvragen het subsidieplafond, bedoeld in artikel 28, eerste lid, overschrijdt rangschikt de Minister de aanvragen die naar zijn oordeel voldoen aan de voorwaarden in artikel 28 en artikel 30, waarbij een aanvraag hoger wordt gerangschikt naar mate deze het doel van de betreffende activiteit of groep van activiteiten beter realiseert en de kwaliteit van de aanvraag naar het oordeel van de Minister beter is. De Minister wijst op basis van deze rangschikking één of meer aanvragen af, dan wel verlaagt het aangevraagd subsidiebedrag van één of meer aanvragen, zodanig dat de resterende aanvragen binnen het subsidieplafond kunnen worden goedgekeurd.   

### Artikel  32  

1.  De subsidie bedraagt ten hoogste 100% van de subsidiabele kosten.   
2.  Het verleende subsidiebedrag mag door de subsidieontvanger worden besteed gedurende een periode van één of meerdere jaren. Deze periode wordt in de beschikking bepaald op basis van het jaar of de jaren waarvoor in de begroting, bedoeld in artikel 30, tweede lid onder h, uitgaven zijn voorzien.   
3.  De Minister verstrekt bij goedkeuring van de aanvraag een eerste voorschot op de subsidie van tenminste 20% en ten hoogste 80% van het te verstrekken subsidiebedrag. Indien het voorschot minder is dan 80% worden volgende voorschotten verstrekt op basis van een aanvraag, vergezeld van een korte voortgangsrapportage en een overzicht van de liquiditeitsbehoefte. Aanvragen kunnen worden gedaan gedurende de periode, bedoeld in het tweede lid. Indien aan het eind van deze periode de activiteit nog niet overeenkomstig de aanvraag is voltooid, kan de aanvrager een gemotiveerd en onderbouwd verzoek tot verlenging van de periode en verdere voorschotverstrekking indienen.   
4.  Het totaal aan voorschotten is ten hoogste 80% van het te verstrekken subsidiebedrag.   

### Artikel  33  

1.  De ontvanger van de subsidie dient binnen vier maanden na afronding van de activiteiten waarvoor subsidie is verstrekt, of, indien de activiteiten niet zijn uitgevoerd of niet zijn afgerond, binnen vier maanden na afloop van de periode, bedoeld in artikel 32, tweede lid, bij Dienst Regelingen de aanvraag in voor de vaststelling van de subsidie met een financieel verslag, vergezeld van een activiteitenverslag.   
2.  Indien de ontvanger een instelling is neemt hij de bestemming en besteding van de subsidie tevens op in de jaarrekening, gespecificeerd naar het doel waarvoor deze is verstrekt.   
3.  het activiteitenverslag, bedoeld in het eerste lid, omvat tenminste: 

a. de bestemming en besteding van het subsidiebedrag in relatie tot de cofinanciering;  

b. de mate waarin het doel, bedoeld in artikel 30, tweede lid, onderdeel b, is gehaald;  

c. de mate van realisatie van de uitkomsten, bedoeld in artikel 30, tweede lid, onderdeel f, op basis van de indicatoren, bedoeld in artikel 30, tweede lid, onderdeel g;  

d. een evaluatie van de mate waarin de realisatie heeft bijgedragen aan het bereiken van de afspraken, bedoeld in artikel 30, tweede lid, onderdeel c.     
4.  Indien het verleende subsidiebedrag hoger is dan € 125.000,– gaat de aanvraag tot vaststelling van de subsidie vergezeld van een accountantsverklaring.   
5.  Bij goedkeuring van de rapportage wordt de subsidie vastgesteld op de werkelijk gemaakte en betaalde kosten tot ten hoogste het verleende subsidiebedrag.   
6.  Indien toepassing wordt gegeven aan [artikel 4:57 van de Algemene wet bestuursrecht](../../../../../../../wet/algemene/wet/bestuursrecht/BWBR0005537/README.md) worden terug te vorderen bedragen vermeerderd met de wettelijke rente die wordt berekend over de periode die verstrijkt tussen de kennisgeving van de terugvorderingsverplichting aan de subsidieontvanger en de terugbetaling door de subsidieontvanger.   

### Paragraaf  7  

####Doorlopende subsidies voor implementatie van onderwijsbeleid

### Artikel  34  

1.  De Minister stelt jaarlijks aan de Stichting Groene Kennis Coöperatie ten hoogste € 1.500.000,– ter beschikking voor de kosten van het aan de stichting verbonden bureau en voor de uitvoering van haar werkzaamheden, en ten hoogste € 2.500.000,– voor de exploitatie en verdere ontwikkeling van Groen Kennisnet.   
2.  De beschikbaarstelling geschiedt na goedkeuring van de Minister van het werkplan van de Stichting, waarin het werkplan van Groen Kennisnet afzonderlijk is opgenomen. Het werkplan wordt jaarlijks voor 1 september ingediend. De Minister beslist binnen zes weken na ontvangst van het werkplan over de beschikbaarstelling. Hij kan hieraan voorwaarden verbinden betreffende de uitvoering van het werkplan.   
3.  De Stichting verantwoordt jaarlijks voor 1 juli de besteding en bestemming van de bedragen, bedoeld in het eerste lid, vergezeld van de jaarstukken van de Stichting.   

### Artikel  35  

De Minister stelt jaarlijks aan de stichting Informatievoorziening groen onderwijs € 116.000,– ter beschikking als bijdrage in de exploitatie van het vakblad Groen onderwijs.  

### Artikel  35a  

1.  De Minister stelt jaarlijks ingaande het jaar 2012 aan de stichting Ontwikkelcentrum ten hoogste € 2.300.000,– ter beschikking voor de ontwikkeling en vernieuwing van leermiddelen en voor de verspreiding van leermiddelen ten dienste van het door de Minister bekostigd voortgezet middelbaar beroepsonderwijs, middelbaar beroepsonderwijs en hoger beroepsonderwijs en het educatiebeleid van de Minister.   
2.  De beschikbaarstelling geschiedt na goedkeuring van de Minister van het werkplan van de stichting voor het komend jaar en de begroting daarbij. De stichting neemt bij de opstelling van dit werkplan de jaarlijkse afspraak tussen de Minister en de Groene kenniscoöperatie in acht. Het werkplan wordt niet ingediend dan na afstemming met tenminste de Groene kenniscoöperatie en met de organisaties. De resultaten van deze afstemming zijn in het werkplan vermeld.   
3.  Het werkplan wordt jaarlijks voor 1 september ingediend en omvat tenminste de activiteiten waarvoor subsidie wordt gevraagd, onderscheiden naar de basisfunctie en de innovatiefunctie van het Ontwikkelcentrum, de doelen van deze activiteiten, het verwachte resultaat en de doorwerking hiervan op de kwaliteit van het door de Minister bekostigd voortgezet middelbaar beroepsonderwijs, middelbaar beroepsonderwijs en hoger beroepsonderwijs, het educatiebeleid van de Minister en de resultaten van de afstemming met tenminste de Groene kenniscoöperatie en met de organisaties. In het werkplan worden activiteiten waarvoor subsidie wordt gevraagd en activiteiten die de stichting in het verlengde van haar opdracht, zoals bedoeld in het eerste lid, maar voor eigen rekening verwacht te verrichten, duidelijk onderscheiden. De begroting betreft voor ten hoogste 25% de basisfunctie en tenminste 75% voor de innovatiefunctie.   
4.  De Minister beslist binnen zes weken na ontvangst van het werkplan over de subsidieverlening.   
5.  De Minister kan bij de subsidieverlening voorwaarden verbinden betreffende de uitvoering van het werkplan.   
6.  De Minister verstrekt bij goedkeuring van het werkplan de subsidie in twee voorschotten. Het eerste voorschot wordt verstrekt bij goedkeuring van de aanvraag. Het tweede voorschot wordt verstrekt na ontvangst en goedkeuring van een korte voortgangsrapportage. Het totaal aan voorschotten is ten hoogste 80% van het verleende subsidiebedrag.   
7.  De stichting Ontwikkelcentrum dient voor 1 juli een aanvraag in tot vaststelling van de subsidie, verstrekt voor het voorafgaand jaar.   
8.  De aanvraag tot vaststelling van een subsidie gaat vergezeld van een financieel verslag betreffende bestemming en besteding van de subsidie, een accountantsverklaring, de jaarstukken van de stichting en een rapportage. Deze rapportage omvat tenminste: 

a. Een verslag van de uitvoering van de activiteiten uit het werkplan, in relatie tot activiteiten die de stichting op basis van cofinanciering heeft verricht;  

b. de mate van realisatie van de doelen van deze activiteiten, en  

c. een evaluatie van de mate waarin deze realisatie heeft bijgedragen aan de doelen van de stichting.     
9.  In de beschikking tot vaststelling wordt de subsidie vastgesteld op de werkelijk gemaakte en betaalde kosten tot ten hoogste het verleende subsidiebedrag.   
10.  Een positief resultaat op de gesubsidieerde activiteiten en op producten en diensten die in het kader van een gesubsidieerde activiteit zijn ontwikkeld kan door de Minister worden bestemd voor financiering van activiteiten in het kader van toekomstige werkplannen.   

### Paragraaf  8  

####Internationale cursussen

### Artikel  36  

1.  De Minister kan op aanvraag subsidie verstrekken voor het verzorgen van cursussen voor deelnemers en studenten uit ontwikkelingslanden, waaronder in ieder geval cursisten met een beurs in het kader van het Netherlands Fellowships Programme.   
2.  De subsidie kan telkens voor een periode van twee jaar worden aangevraagd door 

a. Wageningen Universiteit tot een bedrag van € 840.000,– per kalenderjaar;  

b. hogeschool Van Hall-Larenstein tot een bedrag van € 400.000,– per kalenderjaar;  

c. de Aeres groep tot een bedrag van € 960.000,– voor het jaar 2011 en € 2.300.000,– voor het jaar 2012 en verdere jaren.     
3.  De aanvraag tot subsidieverlening kan voor het eerst worden ingediend voor het jaar 2011 en 2012 in de periode van 1 januari tot en met 1 mei 2011. De aanvraag gaat vergezeld van een plan voor de inzet van de middelen gedurende twee jaar.   
4.  De Subsidiebeschikking internationaal onderwijs van 10 december 2009 blijft voor hogeschool Van Hall-Larenstein van kracht voor de jaren 2011 en 2012. Lid 3 en lid 5 zijn voor deze hogeschool niet van toepassing voor de jaren 2011 en 2012.   
5.  De ontvanger van de subsidie dient binnen vier maanden na afloop van de periode van twee jaar een aanvraag in tot vaststelling van de subsidie, vergezeld van een financieel verslag en een activiteitenverslag.   

### Paragraaf  8a  

####Tegemoetkoming kosten Groene opleidingsschool

### Artikel  36a  

1.  De Minister kan op aanvraag voor het schooljaar 2011–2012 tot en met schooljaar 2014–2015 een subsidie verlenen voor de groene opleidingsschool.   
2.  De groene opleidingschool heeft tot doel studenten op te leiden tot toekomstige leraren voor het groen onderwijs, gegeven aan instellingen en afdelingen. Deze studenten volgen minimaal 40% van het curriculum in de praktijk van het beroep als leraar op een instelling of afdeling.   
3.  De subsidie vormt een tegemoetkoming in de kosten die gemoeid zijn met de inrichting van een opleidingsinfrastructuur binnen de instelling of afdeling en met de feitelijke begeleiding op de werkplek van de studenten.   

### Artikel  36b  

Het subsidieplafond voor de subsidies, bedoeld in artikel 36a, bedraagt € 1.360.000,– voor de schooljaren 2011–2012 tot en met 2014–2015.  

### Artikel  36c  

Stoas Hogeschool treedt op als penvoerder en subsidieaanvrager voor de groene opleidingsschool.  

### Artikel  36d  

1.  De subsidieaanvraag wordt uiterlijk 15 oktober 2011 ingediend bij de NVAO met het formulier ‘Samenstelling aanvraagdossier toetsing groene opleidingsschool’, en met een samenwerkingsovereenkomst die is ondertekend door Stoas Hogeschool, de instellingen en de Vereniging Buitengewoon Groen namens de afdelingen die deelnemen in de opleidingsschool.   
2.  De NVAO brengt aan de Minister advies uit over de kwaliteit van de groene opleidingsschool door middel van een beoordeling van het gerealiseerd niveau en van de samenwerkingsovereenkomst.   
3.  De NVAO brengt haar advies uit op basis van een door haar vast te stellen toetsingskader.   
4.  De Minister beslist binnen 3 maanden na het uitkomen van het advies van het NVAO over de subsidieverlening mede op basis van dit advies.   
5.  De subsidie wordt verleend voor de periode bedoeld in artikel 36a, eerste lid.   

### Artikel  36e  

1.  De subsidie wordt in voorschotten voor respectievelijk de schooljaren 2011–2012, 2012–2013, 2013–2014 en 2014–2015 verstrekt.   
2.  De hoogte van het voorschot is gebaseerd op het aantal studenten dat op 1 oktober van het voorgaande jaar voldoet aan de vereisten in artikel 36a, tweede lid, als volgt: 

i. 40–79: € 120.000,–;  

ii. 80–139: € 200.000,–;  

iii. 140–179: € 280.000,–;  

iv. 180–219: € 320.000,–;  

v. > 219: € 340.000,–.     
3.  Stoas Hogeschool meldt schriftelijk, vergezeld van een accountantsverklaring, voor de schooljaren 2012–2013 tot en met 2014–2015 uiterlijk op 1 april voorafgaand aan het schooljaar, bedoeld in het eerste lid, het aantal studenten dat voldoet aan de vereisten in artikel 36a, tweede lid, op 1 oktober van het voorafgaande schooljaar.   
4.  Het voorschot voor het schooljaar 2011–2012 wordt bepaald op basis van de prognose, gevoegd bij de subsidieaanvraag bedoeld in artikel 36d, van het aantal studenten, dat voldoet aan de vereisten in artikel 36a, tweede lid, op 1 oktober 2011.   
5.  De Minister geeft uiterlijk op 1 juni voorafgaand aan het desbetreffend schooljaar de hoogte van het voorschot aan.   
6.  Het voorschot per schooljaar wordt in twee gedeelten aan de subsidieontvanger betaald: in november een gedeelte van 5/12, in februari een gedeelte van 7/12 van het voorschot.   
7.  Het voorschot voor het schooljaar 2011–2012 wordt in één keer verstrekt in het eerste kwartaal van 2012.   

### Artikel  36f  

Onverminderd [artikel 4:35 van de Algemene wet bestuursrecht](../../../../../../../wet/algemene/wet/bestuursrecht/BWBR0005537/README.md) kan de subsidieverlening worden geweigerd of beëindigd indien: 

a. de groene opleidingsschool niet of niet langer minimaal aan de vereiste basiskwaliteit voldoet na advies van de NVAO;  

b. het aantal studenten dat in het kader van de groene opleidingsschool wordt opgeleid in enig schooljaar lager is dan 40 studenten per schooljaar.    

### Artikel  36g  

1.  Stoas Hogeschool, de instellingen en afdelingen besteden de subsidie voor de groene opleidingsschool uitsluitend ten behoeve van het doel genoemd in artikel 36a.   
2.  Indien een deel van de ontvangen subsidie in enig schooljaar niet is besteed aan het doel, bedoeld in artikel 36a, dan mogen deze middelen binnen dit doel worden besteed tot en met het schooljaar 2014–2015.   
3.  Stoas Hogeschool verantwoordt de bestemming en de besteding van de subsidie voor de groene opleidingsschool in en bij de jaarrekening. Zij geeft daarbij aan welk deel van de subsidie zij als penvoerder heeft doorgegeven aan instellingen en afdelingen, en welke de besteding hiervan is. De verklaring van de accountant bij de jaarrekening omvat tevens een oordeel over de rechtmatige besteding van de subsidie en de rechtmatigheid van de gegevens, waaronder de aantallen studenten.   
4.  Bij de jaarrekening voegt Stoas Hogeschool een activiteitenverslag van de Groene opleidingsschool, waarin ook de activiteiten van de instellingen en afdelingen, waar in het afgelopen schooljaar studenten zijn opgeleid, zijn opgenomen. Dit activiteitenverslag omvat tenminste: 

i. een overzicht van de werkzaamheden waarvoor de verstrekte subsidie is ingezet en de daarmee bereikte resultaten, waarin de werkzaamheden en resultaten van Stoas Hogeschool en van de instellingen en afdelingen onderscheiden zichtbaar zijn;  

ii. een verantwoording van het aantal studenten dat in het verstreken schooljaar is opgeleid en een prognose van het aantal studenten dat in het lopende schooljaar zal worden opgeleid;  

iii. voor zover van toepassing, een analyse van de verschillen tussen de voorgenomen en gerealiseerde activiteiten en de beoogde en feitelijk gerealiseerde resultaten.     

### Artikel  36h  

1.  Uiterlijk op 1 juli 2016 dient Stoas Hogeschool bij de jaarrekening een aanvraag in tot vaststelling van de subsidie, vergezeld van een accountantsverklaring, als bedoeld in artikel 36g, derde lid.   
2.  Deze aanvraag gaat vergezeld van een eindverslag van de Groene opleidingsschool, waarin de bereikte resultaten in relatie tot de beoogde resultaten worden verantwoord.   

### Paragraaf  9  

####Overige bepalingen

### Artikel  37  

1.  In geval van het niet vervullen van de voorwaarde, bedoeld in [artikel 4:34, eerste lid, van de Algemene wet bestuursrecht](../../../../../../../wet/algemene/wet/bestuursrecht/BWBR0005537/README.md), worden de op grond van artikel 6, 7, 8, 9, 10, 13 en 14 berekende aanvullende bijdragen naar rato van het aantal rechthebbenden op deze bijdragen verlaagd tot het bedrag dat na de vaststelling of goedkeuring van de begroting ter beschikking staat.   
2.  In het in het eerste lid bedoelde geval kan de Minister tevens besluiten één of meer van de in artikel 17 dan wel artikel 27 bedoelde subsidies niet te verlenen.   

### Artikel  38  

Uiterlijk op 1 juni 2013 evalueert de Minister de werking van deze regeling.  

### Paragraaf  10  

####Slotbepalingen

### Artikel  39  

De [Regeling praktijkleren, impuls en versterking primaire opleidingen groen onderwijs](../../../../../../../ministeriele-regeling/regeling/praktijkleren/versterking/primaire/opleidingen/en/impuls/groen/etc/BWBR0027685/README.md) wordt ingetrokken.  

### Artikel  40  

Deze regeling treedt in werking met ingang van 1 januari 2011.  

### Artikel  41  

Deze regeling wordt aangehaald als: Regeling praktijkleren en Groene plus.  
Deze regeling zal met de toelichting in de Staatscourant worden geplaatst.   

Den Haag 
13 december 2010   

De 
Minister van Economische Zaken, Landbouw en Innovatie,
M.J.M.Verhagen  

### Bijlage  

####, behorende bij artikel 1, onderdeel n , van de Regeling praktijkleren en Groene plus.

De primaire opleidingen voor wat betreft het middelbaar beroepsonderwijs 2011 

| crebo  | Omschrijving  | niveau  |
|:---|:---|:---|
| 10722  | Medewerker gemechaniseerd loonbedrijf  | 2  |
| 11016  | Vakbekwaam medewerker plantenteelt  | 3  |
| 11017  | Vakbekwaam medewerker BD bedrijf  | 3  |
| 11018  | Vakbekwaam medewerker gemechaniseerd loonwerk  | 3  |
| 11022  | Vakbekwaam medewerker veehouderij  | 3  |
| 11026  | Bedrijfsleider/manager plantenteelt  | 4  |
| 11027  | Bedrijfsleider/manager BD bedrijf  | 4  |
| 11028  | Bedrijfsleider/manager gemechaniseerd loonwerk  | 4  |
| 11031  | Bedrijfsleider/manager veehouderij  | 4  |
| 11048  | Medewerker veehouderij  | 2  |
| 11014  | Dierenartsassistent paraveterinair  | 4  |
| 11040  | Assistent medewerker plantenteelt  | 1  |
| 11044  | Medewerker plantenteelt  | 2  |
| 11046  | Medewerker gemechaniseerd loonwerk  | 2  |
| 11048  | Medewerker veehouderij  | 2  |
| 11059  | Expert vruchtbaarheid en voortplanting  | 4  |
| 11066  | Medewerker BD bedrijf  | 2  |
| 11068  | Bedrijfsleider/manager BD bedrijf  | 4  |
| 11070  | Vakbekwaam medewerker BD bedrijf  | 3  |
| 12001  | Assistent medewerker voedsel en groen (plantenteelt)  | 1  |
| 70000  | Medewerker gemechaniseerd loonbedrijf 2  | 2  |
| 70001  | Medewerker gemechaniseerd loonbedrijf 3  | 3  |
| 70008  | Medewerker open teelt  | 3  |
| 70009  | Medewerker bedekte teelt  | 3  |
| 70014  | Assistent bedrijfsleider plantenteeltbedrijf  | 4  |
| 70015  | Dierenhouder  | 4  |
| 97330  | Medewerker dierverzorging  | 2  |
| 97040  | Dierenartsassistent paraveterinair  | 4  |
| 97024  | Assistent medewerker voedsel en leefomgeving (Plantenteelt)  | 1  |
| 97031  | Middenkaderfunctionaris plant (Bedrijfsleider biologisch-dynamisch bedrijf)  | 4  |
| 97032  | Middenkaderfunctionaris plant (Bedrijfsleider gemechaniseerd loonbedrijf)  | 4  |
| 97033  | Middenkaderfunctionaris plant (Bedrijfsleider bedekte teelt)  | 4  |
| 97034  | Middenkaderfunctionaris plant (Bedrijfsleider open teelt)  | 4  |
| 97051  | Dierenhouder (Graasdieren)  | 4  |
| 97052  | Dierenhouder (Hokdieren)  | 4  |
| 97054  | Dierenhouder (Melkveehouder)  | 4  |
| 97073  | Gespecialiseerd dierverzorger (Rundveepedicure)  | 3  |
| 97100  | Vakfunctionaris bedekte teelt 2 (Medewerker bedekte teelt)  | 2  |
| 97110  | Vakfunctionaris bedekte teelt 3 (Vakbekwaam medewerker bedekte teelt)  | 3  |
| 97120  | Vakfunctionaris BD bedrijf 2 (Medewerker BD bedrijf)  | 2  |
| 97130  | Vakfunctionaris BD bedrijf 3 (Vakbekwaam medewerker BD bedrijf)  | 3  |
| 97140  | Vakfunctionaris natuur en techniek 2 (Medewerker gemechaniseerd loonbedrijf)  | 2  |
| 97150  | Vakfunctionaris natuur en techniek 3 (Vakbekwaam medewerker gemechaniseerd loonbedrijf)  | 3  |
| 97190  | Vakfunctionaris open teelt 2 (Medewerker open teelt)  | 2  |
| 97200  | Vakfunctionaris open teelt 3 (Vakbekwaam medewerker open teelt)  | 3  |
| 97270  | Vakfunctionaris zorg en leefomgeving (Werkbegeleider agrarisch zorgbedrijf)  | 4  |
| 97361  | Dierverzorger 3 (Graasdieren)  | 3  |
| 97362  | Dierverzorger 3 (Hokdieren)  | 3  |
| 97363  | Dierverzorger 3 (Melkvee)  | 3  |
| 97474  | Assistent medewerker voedsel en leefomgeving (Plantenteelt)  | 1  |
| 97570  | Rundveepedicure  | 3  |
| 97551  | Vakfunctionaris zorg en leefomgeving 3 (Werkbegeleider zorgbedrijf dierhouderij)  | 3  |
| 97552  | Vakfunctionaris zorg en leefomgeving 3 (Werkbegeleider zorgbedrijf plantenteelt)  | 3  |
| 97561  | Vakfunctionaris zorg en leefomgeving 4 (Ondernemer zorgbedrijf dierhouderij)  | 4  |
| 97562  | Vakfunctionaris zorg en leefomgeving 4 (Ondernemer zorgbedrijf plantenteelt)  | 4  |
| 97474  | Natuur, voeding en groen (Assistent plantenteelt)  | 1  |
| 97330  | Dierverzorging 2 (Medewerker dierverzorging)  | 2  |
| 97120  | Biologisch-dynamisch bedrijf (medewerker biologisch-dynamisch bedrijf)  | 2  |
| 97130  | Biologisch-dynamisch bedrijf (vakbekwaam medewerker biologisch-dynamisch bedrijf)  | 3  |
| 97031  | Biologisch-dynamisch bedrijf (manager biologisch-dynamisch bedrijf)  | 4  |
| 97190  | Buitenteelt (medewerker buitenteelt)  | 2  |
| 97200  | Buitenteelt (vakbekwaam medewerker buitenteelt)  | 3  |
| 97100  | Binnenteelt (medewerker binnenteelt)  | 2  |
| 97110  | Binnenteelt (vakbekwaam medewerker binnenteelt)  | 3  |
| 97140  | Groen, grond, infra (medewerker gemechaniseerd loonbedrijf)  | 2  |
| 97150  | Groen, grond, infra (vakbekwaam medewerker gemechaniseerd loonbedrijf)  | 3  |
| 97032  | Groen, grond, infra (manager gemechaniseerd loonbedrijf)  | 4  |
| 97363  | Dierverzorging (dierverzorger melkvee)  | 3  |
| 97362  | Dierverzorging (dierverzorger hokdieren)  | 3  |
| 97361  | Dierverzorging (dierverzorger graasdieren)  | 3  |
| 97054  | Dierenhouderij (melkveehouder)  | 4  |
| 97052  | Dierenhouderij (dierenhouder hokdieren)  | 4  |
| 97051  | Dierenhouderij (dierenhouder graasdieren)  | 4  |
| 97551  | Zorg, natuur en gezondheid (werkbegeleider zorgbedrijf dier)  | 3  |
| 97552  | Zorg, natuur en gezondheid (werkbegeleider zorgbedrijf plant)  | 3  |
| 97561  | Zorg, natuur en gezondheid (ondernemer zorgbedrijf dier)  | 4  |
| 97562  | Zorg, natuur en gezondheid (ondernemer zorgbedrijf plant)  | 4  |
| 97033  | Teelt en ondernemerschap (manager binnenteelt)  | 4  |
| 97034  | Teelt en ondernemerschap (manager buitenteelt)  | 4  |
| 97660  | Teelt 2/3 Medewerker teelt  | 2  |
| 97670  | Teelt 2/3 Vakbekwaam medewerker teelt  | 3  |
| 97680  | Teelt 4  | 4  |
| 97681  | Teelt 4 Manager teelt  | 4  |
| 97682  | Teelt 4 Specialist teelt en techniek  | 4  |
| 97683  | Teelt 4 Teamleider teelt en arbeid  | 4  |
| 97590  | Paraveterinaire ondersteuning (Dierenartsassistent paraveterinair)  | 4  |
| 97640  | Biologisch-dynamisch bedrijf (Manager biologisch-dynamisch bedrijf)  | 4  |
| 97650  | Groen, grond, infra (Manager gemechaniseerd loonbedrijf)  | 4  |

De primaire opleidingen zijn voor wat betreft het hoger beroepsonderwijs de opleidingen die geheel of in overwegende mate opleiden voor de volgende beroepen:  Primaire opleidingen hoger beroepsonderwijs (CROHO-nrs.) 2010 

| Opleiding  | bachelor degree  | Associate degree  |
|:---|:---|:---|
| Tuinbouw en akkerbouw  | 34868  | 80012  |
| Dier- en veehouderij  | 34869  | 80006  |
| Melkveehouderij  | -  | 80044  |
| Tropische landbouw  | 34203  | -  |

Tevens worden als studenten in primaire opleidingen geteld de bij STOAS Hogeschool ingeschreven studenten op CROHO-nrs. 34899 (bachelor) en 80015 (associate degree) Educatie en kennismanagement groene sector, voor zover deze studenten worden opgeleid voor het lerarenberoep binnen een primaire opleiding. STOAS hogeschool verschaft jaarlijks een opgave van het aantal van deze studenten, gespecificeerd naar de studierichtingen 

1. Akkerbouw, tuinbouw, plantenteelt  

2. Veehouderij  

3. Agrarische techniek  

4. Internationaal (veehouderij en agrarische techniek)   De opgave betreft het aantal studenten in deze studierichtingen op 1 oktober van het tweede jaar voorafgaand aan het jaar waarvoor de onderwijsopslag, bedoeld in artikel 14 van deze regeling, wordt verstrekt. De opgave gaat vergezeld van een verklaring van getrouwheid van een accountant. De opgave voor 2011 en verdere jaren, met gegevens van het tweede jaar voorafgaand aan dat jaar, dient uiterlijk op 1 juli van ieder jaar te zijn ontvangen door DUO. De verklaring van getrouwheid van de accountant kan dan bij de jaarlijkse accountantsopgave worden meegenomen. 

### Bijlage   
2   

####, behorende bij artikel 36d, eerste lid , van de Regeling prakrijkleren en Groene plus

####Formulier samenstelling aanvraagdossier toetsing Groene Opleidingsschool

####Gevraagde informatie

Bij de aanvraag voor de toetsing van de groene opleidingsschool horen onderstaande gegevens en genoemde stukken. Het is van belang dat alle deelnemende partners, ter goedkeuring, hun handtekening op deze aanvraag zetten. Bij elk onderdeel wordt de belangrijkste informatie kernachtig beschreven. Bijlagen bevatten alleen ondersteunende informatie en dienen beperkt en beknopt te zijn. 

### 1  

####Algemene gegevens

### 1.1  

####Administratieve gegevens penvoerende instantie

Naam instelling: Postadres, postcode, plaats: Bezoekadres, postcode, plaats: BRIN-nummer: Status inspectie: Gegevens contactpersoon (naam, telefoon, e-mail): Bankrekeningnummer, tenaamstelling en plaats: Handtekening:  

### 1.2  

####Administratieve gegevens van alle partners, weergegeven per partner:

Naam instelling: Postadres, postcode, plaats: Gegevens contactpersoon (naam, telefoon, e-mail): BRIN-nummer: Status inspectie/accreditatie: Handtekening:  

### 1.3  

####Volume en kenmerken van het aantal studenten

De groene opleidingsschool levert die gegevens waaruit blijkt dat zij voldoet aan de criteria die door het ministerie van EL&I aan volume en kenmerken van het aantal studenten zijn gesteld in de onderstaande overzichten.  *In te vullen voor het geheel van de deelnemende scholen in de Groene Opleidingsschool*   

| --- | --- | --- | --- | --- |
|:---|:---|:---|:---|:---|
| --- | 2011–2012  | 2012–2013  | 2013–2014  | 2014–2015  |
| Prognose van het aantal studenten van de door Stoas Hogeschool verzorgde lerarenopleiding waarvan minimaal 40% van het curriculum op de werkplek wordt verzorgd.  | --- | --- | --- | --- |

### 2  

####Gegevens ten behoeve van de beoordeling van het gerealiseerd niveau

2.1 Overzicht van de producten waarop de lerarenopleiding haar oordeel bepaalt over de eindkwalificaties van de student. Dit kan gaan over scripties, portfolio’s, andere vormen van toetsing. In ieder geval gaat het om een geheel van (eind)producten per student. Per product worden de te beoordelen competenties opgegeven.  

2.2 Namenlijst van de afgestudeerden of indien dit er nog niet minstens 10 zijn, aangevuld met de studenten die het verst staan in hun opleiding. Er moet een lijst zijn van minstens 20 namen waaruit de NVAO er 10 kan selecteren. Het gaat om studenten die minstens een voldoende gehaald hebben voor de eindkwalificaties of tussentijdse deelkwalificaties.   Van iedere afgestudeerde of student worden de volgende gegevens in tabelvorm verstrekt: naam en per schooljaar het aantal ECTS dat werd afgelegd binnen de opleidingsschool.  

### 3  

####Gegevens ten behoeve van de beoordeling van de samenwerkingsovereenkomst van de opleidingsschool: de zelfevaluatie

De zelfevaluatie omvat een beschrijving (sterkte-zwakte analyse) aan de hand van de criteria zoals aangegeven in het beoordelingskader. 

3.1 Programma  

3.2 Inzet van personeel  

3.3 Voorzieningen  

3.4 Interne kwaliteitszorg    

####4. Bijlagen

Verplichte bijlagen: 

○ Samenwerkingsovereenkomst waarvan deel kunnen uitmaken: 

a) een opleidingsplan, waarin onder andere: visie rond opleiden in de school, kwaliteitszorg en -borging, onderwijskundige structuur, financiële middelen;  

b) afspraken over rollen, taken en verantwoordelijkheden van elk van de partners bij de uitvoering van het opleidingsplan en bij de beoordeling van de resultaten van diegenen die worden opgeleid;  

c) afspraken over de borging van de kwaliteit van het personeel dat betrokken is bij de groene opleidingsschool;  

d) afspraken over de ontbinding van de samenwerkingsovereenkomst en de gevolgen daarvan voor de betrokken studenten indien een of meer van de partners de primaire taak onvoldoende blijkt te hebben geborgd;  

e) financiële afspraken.    

○ Per deelnemende partner: een overzicht met namen van de personeelsleden die betrokken zijn bij de groene opleidingsschool, met vermelding van de functies in de groene opleidingsschool en het percentage van de aanstelling.   Mogelijke bijlagen: 

○ Reeds toegekende ‘keurmerk(en)’ en de procedure en criteria die erbij gehanteerd worden;  

○ Relevante beleids- en verantwoordingsdocumenten van de partners waaruit hun engagement en ambities blijken met betrekking tot de groene opleidingsschool.    

####Uiterste indieningdatum

De uiterste indieningdatum voor aanvragen ‘toetsing Groene Opleidingsschool’ is 15 oktober 2011.  

####Aantal exemplaren en adresgegevens

De opleidingsschool dient de aanvraag schriftelijk in 10-voud in op volgend adres: NVAO – Postbus 85498 – 2508 CD Den Haag Een digitale versie (in format Word of Adobe-pdf) dient te worden gemaild aan a.vanneygen@nvao.net De groene opleidingsschool stuurt ook een exemplaar van het aanvraagdossier naar het ministerie van EL&I/directie DAI. *Bij vragen kunt u contact opnemen met mevrouw Ann van Neygen (tel. 070-3122322 of* a.vanneygen@nvao.net*)*  

