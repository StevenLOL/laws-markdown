<meta http-equiv='Content-Type' content='text/html; charset=utf-8' />

##Wet van 31 oktober 2002, houdende regels met betrekking tot het onderzoek naar en het winnen van delfstoffen en met betrekking tot met de mijnbouw verwante activiteiten (Mijnbouwwet)

Wij Beatrix, bij de gratie Gods, Koningin der Nederlanden, Prinses van Oranje-Nassau, enz. enz. enz.

Allen, die deze zullen zien of horen lezen, saluut! doen te weten:

Alzo Wij in overweging genomen hebben, dat het wenselijk is het bestaande samenstel van wettelijke regelingen inzake het onderzoek naar en het winnen van delfstoffen te vervangen door een nieuwe regeling, die aan de thans te stellen eisen voldoet, en enige regels te stellen met betrekking tot bepaalde met mijnbouw verwante activiteiten;
Zo is het, dat Wij, de Raad van State gehoord, en met gemeen overleg der Staten-Generaal, hebben goedgevonden en verstaan, gelijk Wij goedvinden en verstaan bij deze:     
### Hoofdstuk  1  

####Definities en algemene bepalingen

### Artikel  1  

In deze wet en de daarop berustende bepalingen wordt verstaan onder: 

a. delfstoffen: in de ondergrond aanwezige mineralen of substanties van organische oorsprong, in een aldaar langs natuurlijke weg ontstane concentratie of afzetting, in vaste, vloeibare of gasvormige toestand, met uitzondering van brongas, kalksteen, grind, zand, klei, schelpen en mengsels daarvan;  

b. aardwarmte: in de ondergrond aanwezige warmte die aldaar langs natuurlijke weg is ontstaan;  

c. continentaal plat: het onder de Noordzee gelegen deel van de zeebodem en de ondergrond daarvan, waarop het Koninkrijk mede overeenkomstig het op 10 december 1982 te Montego-Bay gesloten Verdrag inzake het recht van de zee (Trb. 1983, 83) soevereine rechten heeft en hetwelk is gelegen aan de zeezijde van de in [artikel 1, eerste lid, van de Wet grenzen Nederlandse territoriale zee](../../../wet/wet/grenzen/nederlandse/territoriale/zee/BWBR0003748/README.md) bedoelde lijn;  

d. verkenningsonderzoek: een onderzoek, zonder gebruikmaking van een boorgat, naar de aanwezigheid van delfstoffen of naar de aanwezigheid van aardwarmte, dan wel naar nadere gegevens omtrent delfstoffen of aardwarmte;  

e. opsporen van delfstoffen: onderzoek doen naar de aanwezigheid van delfstoffen, dan wel naar nadere gegevens daaromtrent, met gebruikmaking van een boorgat;  

f. winnen van delfstoffen: het met gebruikmaking van een boorgat, tunnel, schacht of ander ondergronds werk onttrekken van delfstoffen aan de ondergrond anders dan in de vorm van monsters of formatiebeproevingen;  

g. opsporen van aardwarmte: onderzoek doen naar de aanwezigheid van aardwarmte, dan wel naar nadere gegevens daaromtrent, met gebruikmaking van een boorgat;  

h. winnen van aardwarmte: het onttrekken van aardwarmte aan de ondergrond anders dan het onttrekken daarvan in samenhang met het opsporen of het winnen van delfstoffen dan wel met het opslaan van stoffen;  

i. opslaan van stoffen: het brengen of houden van stoffen op een diepte van meer dan 100 meter beneden de oppervlakte van de aardbodem, dan wel het terughalen van die stoffen, anders dan het in de ondergrond brengen of houden of daaruit terughalen van stoffen gericht op het onttrekken van aardwarmte aan de ondergrond;  

j. opsporingsvergunning: een vergunning voor het opsporen van delfstoffen;  

k. winningsvergunning: een vergunning voor het winnen van delfstoffen, alsmede voor het opsporen van delfstoffen;  

l. opslagvergunning: een vergunning voor het opslaan van stoffen;  

m. mijnbouwmilieuvergunning: een vergunning als bedoeld in artikel 40, tweede lid;  

n. mijnbouwwerk: een werk dat behoort tot een bij algemene maatregel van bestuur aangewezen categorie van werken: 

1°. ten behoeve van het opsporen of het winnen van delfstoffen of aardwarmte;  

2°. ten behoeve van het opslaan van stoffen;  

3°. die samenhangen met de in de onderdelen 1° en 2° bedoelde werken;    

o. mijnbouwinstallatie: een mijnbouwwerk dat verankerd is in of aanwezig is boven de bodem van een oppervlaktewater;  

p. Onze Minister: Onze Minister van Economische Zaken;  

q. opsporen van CO <sub>2</sub> -opslagcomplexen: onderzoek naar opslagcomplexen met gebruikmaking van een boorgat of door het verrichten van proeven met injectie van CO <sub>2</sub> om het opslagvoorkomen te karakteriseren;  

r. opsporingsvergunning van CO <sub>2</sub> -opslagcomplexen: een vergunning voor het opsporen van CO <sub>2</sub> -opslagcomplexen;  

s. CO <sub>2</sub> -opslagcomplex: opslagvoorkomen voor CO <sub>2</sub> en de omringende geologische gebieden die een weerslag kunnen hebben op de algehele integriteit van de opslag en de veiligheid ervan;  

t. opslagvoorkomen: een voorkomen dat gebruikt wordt voor opslag;  

u. permanent opslaan van CO <sub>2</sub>: permanent opslaan van CO <sub>2</sub> en stoffen die daarmee in directe samenhang worden opgeslagen met uitzondering van opslag van CO <sub>2</sub> voor onderzoeks- of ontwikkelingsdoeleinden of voor het beproeven van nieuwe producten en procedés indien de geplande opslagcapaciteit minder is dan 100 kiloton.    

### Artikel  2  

1.  Deze wet is mede van toepassing op het continentaal plat.   
2.  Deze wet, met uitzondering van artikel 51, is met betrekking tot delfstoffen slechts van toepassing, voorzover de delfstoffen op een diepte van meer dan 100 meter beneden de oppervlakte van de aardbodem aanwezig zijn.   
3.  Deze wet is met betrekking tot aardwarmte slechts van toepassing, voorzover de aardwarmte op een diepte van meer dan 500 meter beneden de oppervlakte van de aardbodem aanwezig is.   

### Artikel  3  

1.  Delfstoffen zijn eigendom van de staat.   
2.  De eigendom van delfstoffen die met gebruikmaking van een winningsvergunning worden gewonnen, gaat door het winnen daarvan over op de vergunninghouder. De eerste volzin is van overeenkomstige toepassing ten aanzien van delfstoffen die met gebruikmaking van een opsporingsvergunning in de vorm van monsters of formatiebeproevingen aan de ondergrond worden onttrokken.   
3.  De eigendom van stoffen die met gebruikmaking van een opslagvergunning worden teruggehaald, komt door het terughalen daarvan te berusten bij degene die eigenaar was van de stoffen direct voorafgaande aan het in de ondergrond brengen daarvan, dan wel bij degene die ten tijde van het terughalen de rechtsopvolger is van die eigenaar.   
4.  De staat wordt voor alle met de eigendom van delfstoffen verband houdende handelingen vertegenwoordigd door Onze Minister.   

### Artikel  4  

De rechthebbende ten aanzien van de oppervlakte van de aardbodem is verplicht te gedogen dat de houder van een vergunning voor het opsporen van CO <sub>2</sub> -opslagcomplexen, het opsporen of het winnen van delfstoffen of aardwarmte, dan wel het opslaan van stoffen, in de ondergrond CO <sub>2</sub> opslagcomplexen opspoort, delfstoffen of aardwarmte opspoort of wint of stoffen opslaat overeenkomstig de op deze activiteiten betrekking hebbende regels, voorzover deze activiteiten plaatsvinden op een diepte van meer dan 100 meter beneden de oppervlakte en onverminderd het recht dat de rechthebbende ten aanzien van de oppervlakte heeft op vergoeding van de door deze activiteiten veroorzaakte schade.  

### Artikel  5  

Voor de toepassing van de [Belemmeringenwet Verordeningen](../../../wet/belemmeringenwet/verordeningen/BWBR0001865/README.md) en de [Belemmeringenwet Privaatrecht](../../../wet/belemmeringenwet/privaatrecht/BWBR0001936/README.md) worden werken die worden of zijn uitgevoerd ten behoeve van het opsporen van CO <sub>2</sub> -opslagcomplexen, het opsporen of winnen van delfstoffen of aardwarmte of ten behoeve van het opslaan van stoffen, aangemerkt als openbare werken van algemeen nut.  

### Hoofdstuk  2  

####Vergunningen voor opsporen en winnen van delfstoffen en aardwarmte

### §  2.1  

####Algemene bepalingen

### Artikel  6  

1.  Het is verboden zonder vergunning van Onze Minister: 

a. delfstoffen op te sporen;  

b. delfstoffen te winnen;  

c. aardwarmte op te sporen;  

d. aardwarmte te winnen.     
2.  Bij algemene maatregel van bestuur kan worden bepaald dat het verbod niet van toepassing is op in die maatregel omschreven categorieën van opsporen of winnen van aardwarmte.   
3.  Het in dit hoofdstuk met betrekking tot opsporen of winnen van delfstoffen bepaalde is van overeenkomstige toepassing met betrekking tot opsporen of winnen van aardwarmte.   

### Artikel  7  

1.  Een vergunning wordt niet verleend, voorzover deze bij het in werking treden zou gaan gelden voor een gebied waarvoor op dat tijdstip reeds een door een ander gehouden vergunning voor dezelfde delfstof geldt.   
2.  Een vergunning wordt evenmin verleend, voorzover deze bij het in werking treden zou gaan gelden voor een voorkomen waarvoor op dat tijdstip reeds een door een ander gehouden opslagvergunning geldt.   
3.  Het eerste lid blijft buiten toepassing ten aanzien van de in artikel 11, eerste lid, bedoelde andere delfstoffen.   

### Artikel  8  

Een winningsvergunning wordt slechts verleend, indien aannemelijk is dat de delfstoffen binnen het gebied waarvoor de vergunning zal gelden economisch winbaar zijn.  

### Artikel  9  

1.  Onverminderd de artikelen 7 en 8 kan een vergunning slechts worden geweigerd: 

a. op grond van de technische of financiële mogelijkheden van de aanvrager,  

b. op grond van de manier waarop de aanvrager voornemens is de activiteiten, waarvoor de vergunning wordt aangevraagd, te verrichten,  

c. op grond van het gebrek aan efficiëntie en verantwoordelijkheidszin, daaronder mede verstaan maatschappelijke verantwoordelijkheidszin, waarvan de aanvrager blijk heeft gegeven bij activiteiten als bedoeld in de artikelen 6, eerste lid, en 25, eerste lid, onder een eerdere vergunning, of  

d. indien een keuze moet worden gemaakt uit twee of meer aanvragen om een vergunning die bij een beoordeling op grond van de onderdelen a, b en c gelijkwaardig zijn gebleken, in het belang van het doelmatig en voortvarend opsporen en winnen.     
2.  Een vergunning kan op grond van de financiële mogelijkheden van de aanvrager worden geweigerd als onvoldoende verzekerd is dat de aanvrager zal voldoen aan hem op te leggen verplichtingen als bedoeld in de artikelen 46, 47 en 102.   
3.  Met het oog op de toepassing van het eerste en tweede lid kunnen bij ministeriële regeling nadere regels worden gesteld die bij de beslissing op een aanvraag om een vergunning in acht worden genomen. Zodanige regels worden in elk geval gesteld met betrekking tot opsporings- en winningsvergunningen voor koolwaterstoffen.   
4.  Van de plaatsing in de Staatscourant van een regeling als bedoeld in de tweede volzin van het derde lid wordt mededeling gedaan in het Publicatieblad van de Europese Gemeenschappen. Van een besluit tot wijziging van zodanige regeling wordt eveneens mededeling gedaan in het Publicatieblad van de Europese Gemeenschappen.   

### Artikel  10  

1.  Onverminderd de artikelen 7 en 8 wordt de houder van een opsporingsvergunning die met gebruikmaking van die vergunning de aanwezigheid van de betrokken delfstoffen heeft aangetoond, op zijn aanvraag, ingediend gedurende de geldingsduur van die vergunning, een winningsvergunning voor die delfstoffen verleend voor het gebied waarvoor de opsporingsvergunning geldt. Indien de opsporingsvergunning geldt voor een gebied dat niet overeenkomstig artikel 11, vijfde lid, is begrensd en de aanwezigheid van de betrokken delfstoffen slechts in een deel van het gebied is aangetoond, wordt de winningsvergunning verleend voor het deel van het gebied, waarvoor verlening uit geologisch oogpunt gerechtvaardigd is.   
2.  Het eerste lid geldt niet, indien weigering van de winningsvergunning gerechtvaardigd wordt door een van de in artikel 9, eerste lid, onderdelen a tot en met c, genoemde gronden. Artikel 9, tweede, derde en vierde lid, is van overeenkomstige toepassing.   
3.  Indien een aanvraag als bedoeld in het eerste lid is ingediend, blijft de opsporingsvergunning, voorzover deze betrekking heeft op het aangevraagde gebied, tenminste gelden tot het tijdstip waarop de beschikking waarbij op de aanvraag wordt beslist onherroepelijk wordt. Indien een winningsvergunning wordt verleend, vervalt op het tijdstip waarop de beschikking onherroepelijk wordt, voor het gebied waarvoor de winningsvergunning geldt, de opsporingsvergunning voor de betrokken delfstoffen. Voorzover hierdoor voorschriften als bedoeld in artikel 12 vervallen die nog niet zijn uitgewerkt, gaan zij gelden als voorschriften die zijn verbonden aan de winningsvergunning.   

### §  2.2  

####Beperkingen en voorschriften

### Artikel  11  

1.  In een vergunning wordt bepaald voor welke in artikel 6 bedoelde activiteiten en voor welke delfstoffen zij geldt. Indien in een winningsvergunning is opgenomen dat zij geldt voor bepaalde delfstoffen, geldt zij tevens voor andere delfstoffen die onvermijdelijk meekomen met de winning van die bepaalde delfstoffen.   
2.  In een vergunning wordt bepaald voor welk tijdvak zij geldt. Dit geschiedt zodanig dat het tijdvak niet langer is dan noodzakelijk om de activiteiten, waarvoor de vergunning wordt verleend, te verrichten.   
3.  In een vergunning wordt bepaald voor welk gebied zij geldt. Ten behoeve van de afbakening van het gebied wordt de begrenzing aan de oppervlakte aangegeven. Tenzij de vergunning anders bepaalt, wordt het gebied gevormd door het aangegeven oppervlak en de ondergrond daarvan.   
4.  De afbakening van het gebied geschiedt zodanig dat de uitoefening van de activiteiten uit technisch en economisch oogpunt op zo goed mogelijke wijze kan plaatsvinden. Bij ministeriële regeling worden nadere regels gesteld met het oog op de toepassing van de vorige volzin met betrekking tot een opsporings- of winningsvergunning voor koolwaterstoffen.   
5.  Bij ministeriële regeling kan worden bepaald dat een opsporingsvergunning voor daarbij aangegeven delfstoffen slechts kan worden verleend voor een gebied, waarvan de begrenzing een gevolg is van een voorafgaande geometrische verdeling van het gebied waarvoor deze wet geldt of van een deel daarvan. In dat geval is het vierde lid niet van toepassing.   

### Artikel  12  

In een opsporingsvergunning wordt bepaald binnen welke tijdvakken nadat de vergunning onherroepelijk is geworden, de in de vergunning aangegeven opsporingsactiviteiten dienen te worden verricht. In de vergunning kan tevens worden bepaald binnen welke tijdvakken nadat de vergunning onherroepelijk is geworden, de in de vergunning aangegeven verkenningsonderzoeken dienen te worden verricht.  

### Artikel  13  

1.  Een vergunning voor koolwaterstoffen wordt verleend onder geen andere beperkingen dan die bedoeld in artikel 11. Aan deze vergunning worden geen andere voorschriften verbonden dan die bedoeld in artikel 12.   
2.  Een vergunning die geen vergunning voor koolwaterstoffen is, kan tevens onder andere beperkingen dan die bedoeld in artikel 11 worden verleend. Aan deze vergunning kunnen tevens andere voorschriften worden verbonden dan die bedoeld in artikel 12. Deze andere beperkingen en voorschriften, anders dan voorschriften op grond van artikel 98, kunnen slechts worden gerechtvaardigd door het belang van de veiligheid, de landsverdediging of een planmatig beheer van voorkomens van delfstoffen.   

### §  2.3  

####Procedure

### Artikel  14  

Bij ministeriële regeling worden regels gesteld omtrent de wijze waarop de aanvraag om een vergunning dient te geschieden en omtrent de gegevens en de bescheiden, welke daarbij moeten worden overgelegd.  

### Artikel  15  

1.  Zodra een aanvraag om een vergunning is ingediend, worden anderen in de gelegenheid gesteld om aanvragen om een soortgelijke vergunning in te dienen voor dezelfde delfstof voor hetzelfde gebied.   
2.  Onze Minister plaatst hiertoe een uitnodiging in de Staatscourant. De uitnodiging maakt melding van het bepaalde in artikel 17. Indien het een aanvraag om een opsporings- of winningsvergunning voor koolwaterstoffen betreft, wordt de uitnodiging tevens geplaatst in het Publicatieblad van de Europese Gemeenschappen.   
3.  Anderen kunnen aanvragen indienen tot dertien weken na de dag van plaatsing van de uitnodiging in de Staatscourant of, ingeval het koolwaterstoffen betreft, het Publicatieblad van de Europese Gemeenschappen.   
4.  De procedure, bedoeld in het eerste tot en met het derde lid, wordt niet toegepast met betrekking tot: 

a. een aanvraag om een winningsvergunning als bedoeld in artikel 10, eerste lid;  

b. een aanvraag om een winningsvergunning die wordt ingediend door de houder van een opsporings- of winningsvergunning naar aanleiding van de aantoning van een voorkomen, waarvan aannemelijk is dat het zich gedeeltelijk in zijn gebied en gedeeltelijk in het aangevraagde aangrenzende gebied bevindt;  

c. een aanvraag voor een gebied, waarvoor op grond van artikel 7 geen vergunning wordt verleend;  

d. een aanvraag die wordt ingediend overeenkomstig het derde lid.     
5.  In het geval, bedoeld in het vierde lid, onderdeel b, stelt Onze Minister anderen die ten tijde van de in dat onderdeel bedoelde indiening houder zijn van een opsporings- of winningsvergunning voor dezelfde delfstof, voor gebieden die grenzen aan het in dat onderdeel bedoelde aangevraagde aangrenzende gebied, in de gelegenheid om tot dertien weken na die indiening een aanvraag om een winningsvergunning voor die delfstof voor dat gebied in te dienen.   

### Artikel  16  

Gedeputeerde staten van de provincie waarop de aanvraag voor een vergunning betrekking heeft worden in de gelegenheid gesteld binnen een door Onze Minister te stellen redelijke termijn advies uit te brengen over de ingediende aanvraag.  

### Artikel  17  

1.  Onze Minister beslist op een aanvraag om een vergunning binnen zes maanden na de ontvangst daarvan. Indien artikel 15, eerste of vijfde lid, toepassing heeft gevonden, beslist Onze Minister op alle aanvragen binnen zes maanden na afloop van de termijn, bedoeld in artikel 15, derde, onderscheidenlijk vijfde lid.   
2.  Onze Minister kan de termijn, waarbinnen hij op een aanvraag dient te beslissen, eenmaal met ten hoogste zes maanden verlengen.   
3.  Van een beschikking tot verlening van een vergunning wordt mededeling gedaan in de Staatscourant.   

### §  2.4  

####Wijziging, overgang en intrekking

### Artikel  18  

1.  Onverminderd artikel 32c, kan Onze Minister een vergunning slechts op aanvraag van de houder wijzigen.   
2.  Een vergunning kan niet zodanig worden gewijzigd dat zij komt te gelden voor: 

a. andere activiteiten of andere delfstoffen;  

b. een groter gebied.     
3.  Een aanvraag om verlenging van het tijdvak waarvoor een vergunning geldt wordt slechts ingewilligd, indien het in de vergunning vastgestelde tijdvak onvoldoende is om de activiteiten, waarvoor de vergunning geldt, te voltooien en deze activiteiten zijn verricht in overeenstemming met de vergunning. In een beschikking, waarbij het tijdvak waarvoor een vergunning geldt wordt verlengd, kan het gebied waarvoor die vergunning geldt worden beperkt tot een deel van het gebied. Artikel 11, derde en vierde lid, is van overeenkomstige toepassing.   
4.  Een aanvraag om verkleining van het gebied waarvoor een vergunning geldt, wordt slechts ingewilligd met inachtneming van artikel 11, derde en vierde lid.   
5.  Van een beschikking tot wijziging van een vergunning wordt mededeling gedaan in de Staatscourant.   

### Artikel  19  

Bij of krachtens algemene maatregel van bestuur worden regels gesteld over: 

a. het splitsen van een vergunning, waardoor twee of meer vergunningen voor twee of meer gebieden ontstaan;  

b. het samenvoegen van twee of meer vergunningen, waardoor een vergunning voor een gebied ontstaat.    

### Artikel  20  

1.  De houder van een vergunning kan zijn vergunning slechts met schriftelijke toestemming van Onze Minister op een ander doen overgaan. Artikel 7, tweede lid, en artikel 9, met uitzondering van het eerste lid, onderdeel d, zijn van overeenkomstige toepassing. Aan een toestemming kunnen voorschriften worden verbonden. Een toestemming kan onder beperkingen worden verleend.   
2.  Indien de houder van een vergunning een deel van zijn vergunning op een ander wil doen overgaan, dient hij tevens een aanvraag in om splitsing van de vergunning als bedoeld in artikel 19, onderdeel a.   
3.  Van een beschikking tot verlening van toestemming wordt mededeling gedaan in de Staatscourant.   
4.  [Paragraaf 4.1.3.3. van de Algemene wet bestuursrecht](../../../wet/algemene/wet/bestuursrecht/BWBR0005537/README.md) is van toepassing op de schriftelijke toestemming, bedoeld in het eerste lid.   

### Artikel  21  

1.  Onze Minister kan een vergunning intrekken, indien: 

a. de bij de aanvraag verstrekte gegevens of bescheiden zodanig onjuist of onvolledig blijken, dat op de aanvraag een andere beslissing zou zijn genomen, als bij de beoordeling daarvan de juiste omstandigheden volledig bekend waren geweest,  

b. de vergunning niet langer nodig is voor de goede uitvoering van de activiteiten waarvoor zij geldt,  

c. dit wordt gerechtvaardigd door een wijziging in de technische of financiële mogelijkheden van de houder,  

d. niet overeenkomstig de vergunning is of wordt gehandeld, of  

e. voor de houder van de vergunning of de in artikel 22 bedoelde aangewezen persoon als zodanig geldende regels niet worden nageleefd.     
2.  Onze Minister gaat niet over tot intrekking op grond van het eerste lid, onderdeel d of e, dan nadat hij de houder schriftelijk heeft gewaarschuwd en de houder of de in artikel 22 bedoelde aangewezen persoon zich na de waarschuwing voortdurend of opnieuw aan de overtreding schuldig maakt.   
3.  Onze Minister kan een winningsvergunning op aanvraag van de houder intrekken. Een aanvraag tot intrekking kan slechts worden afgewezen, indien het voor een planmatig beheer van voorkomens van delfstoffen noodzakelijk is dat de houder een aan de vergunning verbonden voorschrift of een voor hem als zodanig geldende regel naleeft.   
4.  De houder van een opsporingsvergunning kan afstand doen van de vergunning. De vergunning vervalt met ingang van de dag na die waarop Onze Minister een schriftelijke verklaring van de houder heeft ontvangen, waarbij deze van de vergunning afstand doet.   
5.  De vergunning vervalt van rechtswege: 

a. als de houder een natuurlijke persoon is, met ingang van de dag na die waarop die persoon is overleden;  

b. als de houder een rechtspersoon is, met ingang van de dag na die waarop die persoon heeft opgehouden te bestaan.     
6.  Van een beschikking tot intrekking van een vergunning of van het vervallen van een vergunning wordt mededeling gedaan in de Staatscourant.   

### §  2.5  

####Bijzondere bepalingen

### Artikel  22  

1.  Dit artikel is van toepassing op het houden van een vergunning door meer dan een natuurlijke persoon of rechtspersoon.   
2.  Bij de aanvraag om een vergunning worden de personen gezamenlijk als aanvrager van de vergunning beschouwd. Na verlening worden zij gezamenlijk als houder van de vergunning beschouwd.   
3.  Artikel 20 is van overeenkomstige toepassing als een van de personen zijn aandeel in de vergunning op een ander wil doen overgaan.   
4.  In afwijking van artikel 21, vijfde lid, vervalt de vergunning niet als één van de houders die een natuurlijke persoon is, overlijdt dan wel één van de houders die een rechtspersoon is, ophoudt te bestaan, maar gaat diens aandeel in de vergunning over op de medehouders.   
5.  Een van de personen wordt aangewezen om de feitelijke werkzaamheden te verrichten of daartoe opdracht te verlenen. Het verrichten van de feitelijke werkzaamheden of het verlenen van opdracht daartoe is slechts aan de aangewezen persoon toegestaan.   
6.  De aanwijzing geschiedt voor de eerste maal in de vergunning.   
7.  De houder van de vergunning kan uit zijn midden een andere persoon aanwijzen, nadat hij daartoe van Onze Minister schriftelijk toestemming heeft gekregen.   
8.  Indien de aangewezen persoon niet meer in staat is tot het verrichten van de feitelijke werkzaamheden of het verlenen van opdracht daartoe, trekt Onze Minister de aanwijzing in. Indien geen van de personen is aangewezen, wijst Onze Minister een van hen aan.   
9.  Onze Minister neemt de besluiten die verband houden met de aanwijzing op basis van de in artikel 9, eerste lid, onderdelen a tot en met c, genoemde gronden. Artikel 9, tweede, derde en vierde lid, is van overeenkomstige toepassing.   

### Artikel  23  

1.  De houder van een winningsvergunning voor koolwaterstoffen gaat niet over tot het winnen uit een voorkomen dat naar redelijkerwijs kan worden aangenomen de grens van het vergunningsgebied overschrijdt, zolang geen overeenkomst van kracht is als bedoeld in artikel 42, tweede lid, tenzij Onze Minister ontheffing heeft verleend van de verplichting om een overeenkomst te sluiten.   
2.  Indien tijdens of na het winnen van koolwaterstoffen blijkt of is gebleken dat het desbetreffende voorkomen de grens van het vergunningsgebied overschrijdt, is de vergunninghouder, bedoeld in het eerste lid, verplicht terstond na het bekend worden van dat feit de voor het aangrenzende gebied tot het winnen van de delfstoffen of aardwarmte gerechtigde daarvan in kennis te stellen en medewerking te verlenen aan de totstandkoming van een overeenkomst als bedoeld in artikel 42, tweede lid, eerste volzin. Artikel 42, tweede lid, tweede tot en met vierde volzin, zijn van toepassing.   

### Artikel  24  

Dit hoofdstuk, met uitzondering van artikel 6, is niet van toepassing op het opsporen of het winnen van delfstoffen in het kader van het verkrijgen van gegevens voor zuiver wetenschappelijk onderzoek of voor het door de centrale overheid te voeren beleid. Bij het nemen van een besluit omtrent een vergunning voor deze activiteiten sluit Onze Minister aan bij de bepalingen van dit hoofdstuk, voorzover dit met het bijzondere karakter van de vergunning te verenigen is.  

### Hoofdstuk  3  

####Vergunningen voor het opslaan van stoffen en voor het opsporen van CO <sub>2</sub> -opslagcomplexen

### §  3.1  

####Algemene bepalingen

### Artikel  25  

1.  Het is verboden zonder vergunning van Onze Minister: 

a. stoffen op te slaan;  

b. CO <sub>2</sub> -opslagcomplexen op te sporen.     
2.  Het verbod geldt niet met betrekking tot bij algemene maatregel van bestuur omschreven categorieën van gevallen.   
3.  Met toepassing van [artikel 28, eerste lid, laatste zinsnede, van de Dienstenwet](../../../wet/dienstenwet/BWBR0026759/README.md) is [paragraaf 4.1.3.3. van de Algemene wet bestuursrecht](../../../wet/algemene/wet/bestuursrecht/BWBR0005537/README.md) niet van toepassing op een aanvraag om een vergunning als bedoeld in het eerste lid, onderdeel a.   

### Artikel  26  

1.  Een opslagvergunning wordt niet verleend, voorzover deze bij het in werking treden zou gaan gelden voor een gebied waarvoor op dat tijdstip reeds een door een ander gehouden opslagvergunning geldt.   
2.  Een opslagvergunning wordt evenmin verleend, voorzover deze bij het in werking treden zou gaan gelden voor een voorkomen waarvoor op dat tijdstip reeds een door een ander gehouden vergunning als bedoeld in artikel 6 geldt.   
3.  Ingeval aan een houder van een opsporings- of winningsvergunning voor koolwaterstoffen een opslagvergunning voor hetzelfde gebied en voor dezelfde stof is verleend, vervalt de opsporings- of winningsvergunning op het tijdstip waarop de verleende opslagvergunning onherroepelijk wordt.   
4.  Met ingang van het tijdstip waarop een winningsvergunning als bedoeld in het derde lid vervalt, gelden de delfstoffen in het gebied waarvoor de winningsvergunning gold, als stoffen die na winning door de houder van de opslagvergunning, bedoeld in het derde lid, zijn opgeslagen en waarvan de eigendom bij hem berust.   
5.  Het derde lid is niet van toepassing op een houder van een opsporings- of winningsvergunning voor koolwaterstoffen indien hem voor het tijdstip van inwerkingtreding van deze leden een onherroepelijke opslagvergunning voor hetzelfde gebied en voor dezelfde stof is verleend.   
6.  In afwijking van het eerste en tweede lid wordt een vergunning voor het permanent opslaan van CO <sub>2</sub> of een vergunning voor opsporen van CO <sub>2</sub> -opslagcomplexen niet verleend voor zover de vergunning bij de inwerkingtreding ervan zou gaan gelden voor een CO <sub>2</sub> -opslagcomplex waarvoor op dat tijdstip reeds een vergunning als bedoeld in artikel 6 of 25 geldt, ongeacht wie de houder van de desbetreffende vergunning is.   

### Artikel  26a  

1.  Onverminderd artikel 26, zesde lid, wordt de houder van een vergunning voor het opsporen van CO <sub>2</sub> -opslagcomplexen die met gebruikmaking van die vergunning de geschiktheid van een voorkomen voor permanent opslaan van CO <sub>2</sub> heeft aangetoond, op zijn aanvraag, ingediend gedurende de geldingsduur van die vergunning, een opslagvergunning voor het aangetoonde opslagvoorkomen verleend.   
2.  Het eerste lid geldt niet, indien weigering van de opslagvergunning, bedoeld in het eerste lid, gerechtvaardigd wordt door één van de in artikel 27 genoemde gronden.   
3.  Indien een aanvraag als bedoeld in het eerste lid is ingediend, blijft de vergunning voor het opsporen van CO <sub>2</sub> -opslagcomplexen, voor zover deze betrekking heeft op het aangevraagde opslagvoorkomen, tenminste gelden tot het tijdstip waarop de beschikking waarbij op de aanvraag wordt beslist onherroepelijk wordt. Indien een vergunning voor permanent opslaan van CO <sub>2</sub> wordt verleend, vervalt op het tijdstip waarop de beschikking onherroepelijk wordt, voor het gebied waarvoor de opslagvergunning geldt, de vergunning voor opsporen van CO <sub>2</sub> -opslagcomplexen. Voor zover hierdoor voorschriften vervallen die nog niet zijn uitgewerkt, gaan zij gelden als voorschriften die zijn verbonden aan de opslagvergunning.   

### Artikel  26b  

1.  Zodra een aanvraag om een opslagvergunning is ingediend, worden anderen in de gelegenheid gesteld om aanvragen om een opslagvergunning in te dienen voor hetzelfde gebied.   
2.  Onze Minister plaatst hiertoe een uitnodiging in de Staatscourant. De uitnodiging maakt melding van het bepaalde in artikel 17 dan wel, indien het permanent opslaan van CO <sub>2</sub> betreft, van het bepaalde in artikel 31c, derde tot en met vijfde lid.   
3.  Anderen kunnen aanvragen indienen tot dertien weken na de dag van plaatsing van de uitnodiging in de Staatscourant.   
4.  De procedure, bedoeld in het eerste tot en met het derde lid, wordt niet toegepast met betrekking tot: 

a. een aanvraag die wordt ingediend overeenkomstig het derde lid;  

b. vergunningen waarop artikel 26, eerste of tweede lid, van toepassing is;  

c. een aanvraag voor een gebied waarvoor op grond van artikel 26, zesde lid, geen vergunning zal kunnen worden verleend;  

d. een aanvraag voor een vergunning voor permanent opslaan van CO <sub>2</sub> waarop artikel 26a van toepassing is.     
5.  Het eerste tot en met het vierde lid, onderdeel a en c, is van overeenkomstige toepassing op een aanvraag voor een vergunning voor opsporen van CO <sub>2</sub> -opslagcomplexen.   

### Artikel  27  

1.  Onverminderd artikel 26 kan een opslagvergunning slechts worden geweigerd: 

a. op grond van de technische of financiële mogelijkheden van de aanvrager,  

b. op grond van de manier waarop de aanvrager voornemens is de activiteiten, waarvoor de vergunning wordt aangevraagd, te verrichten,  

c. op grond van het gebrek aan efficiëntie en verantwoordelijkheidszin waarvan de aanvrager blijk heeft gegeven bij activiteiten onder een eerdere vergunning op grond van deze wet,  

d. in het belang van de veiligheid,  

e. in het belang van de landsverdediging,  

f. in het belang van een planmatig beheer van voorkomens van delfstoffen of aardwarmte,  

g. ter nakoming van het op 7 november 1996 te Londen tot stand gekomen Protocol bij het op 29 december 1972 te Londen tot stand gekomen Verdrag inzake de voorkoming van verontreiniging van de zee ten gevolge van het storten van afval en andere stoffen (Trb. 1998, 134 en Trb. 2000, 27),  

h. indien het algemeen belang vereist dat het gebied waarvoor een opslagvergunning wordt aangevraagd, wordt gebruikt voor de opslag van andere dan in de aanvraag omschreven stoffen, of  

i. indien een keuze moet worden gemaakt uit twee of meer aanvragen om een vergunning die bij een beoordeling op grond van de onderdelen a tot en met h gelijkwaardig zijn gebleken, in het belang van het doelmatig en voortvarend opslaan.     
2.  Een vergunning kan op grond van de financiële mogelijkheden van de aanvrager worden geweigerd als onvoldoende verzekerd is dat de aanvrager zal voldoen aan hem op te leggen verplichtingen als bedoeld in de artikelen 46, 47 en 102.   
3.  Onverminderd artikel 26 wordt een vergunning voor permanent opslaan van CO <sub>2</sub> geweigerd indien: 

a. bij opslag onder de voorgestelde exploitatievoorwaarden een significant risico van lekkage bestaat of significante milieu- of gezondheidsrisico’s bestaan;  

b. door verlening van de vergunning zich in dezelfde hydraulische eenheid meer dan één opslagvoorkomen zou gaan bevinden en de potentiële drukinteracties zodanig zijn dat beide voorkomens niet tegelijk aan de eisen van veiligheid kunnen voldoen.     
4.  Met het oog op de toepassing van het eerste, tweede en derde lid kunnen bij ministeriële regeling nadere regels worden gesteld, die bij de beslissing op een aanvraag om een vergunning in acht worden genomen.   

### Artikel  28  

In een opslagvergunning anders dan een vergunning voor permanent opslaan van CO <sub>2</sub> wordt bepaald voor welke stoffen, voor welk gebied en voor welk tijdvak zij geldt. Daarbij wordt bepaald dat: 

a. de in de ondergrond gebrachte stoffen voor een in de vergunning geregeld tijdstip teruggehaald moeten worden, of  

b. de stoffen definitief in de ondergrond achtergelaten moeten worden.    

### Artikel  29  

1.  Een opslagvergunning kan voorts onder andere beperkingen dan die bedoeld in artikel 28 worden verleend. Aan een vergunning kunnen voorschriften worden verbonden.   
2.  De beperkingen en voorschriften, anders dan voorschriften op grond van artikel 98, kunnen slechts worden gerechtvaardigd door het belang van de veiligheid, de landsverdediging of een planmatig beheer van voorkomens van delfstoffen of aardwarmte.   
3.  In afwijking van het tweede lid kunnen aan een vergunning voor permanent opslaan van CO <sub>2</sub> ook beperkingen en voorschriften als bedoeld in artikel 31d, eerste lid, worden verbonden.   

### Artikel  30  

1.  Onze Minister kan een opslagvergunning wijzigen of intrekken, indien dit wordt gerechtvaardigd op grond van de in artikel 29, tweede en derde lid, bedoelde belangen.   
2.  Voorts kan Onze Minister een opslagvergunning wijzigen of intrekken, indien niet wordt voldaan aan artikel 39a.   
3.  Onverminderd het eerste lid kan Onze Minister ook op grond van artikel 31h een vergunning voor permanent opslaan van CO <sub>2</sub> wijzigen of intrekken.   
4.  Van een beschikking tot wijziging of intrekking van een vergunning wordt mededeling gedaan in de Staatscourant.   

### Artikel  31  

De houder van een opslagvergunning kan zijn vergunning slechts met schriftelijke toestemming van Onze Minister op een ander doen overgaan. De artikelen 20, tweede en derde lid, 26, tweede lid, en 27 zijn van overeenkomstige toepassing.  

### Artikel  31a  

1.  Ten aanzien van een opslagvergunning zijn de artikelen 14, 17, 19, 21, met uitzondering van het vierde lid, en 22 van overeenkomstige toepassing.   
2.  In afwijking van het eerste lid zijn op vergunningen voor permanent opslaan van CO <sub>2</sub> uitsluitend de artikelen 14 en 22 van overeenkomstige toepassing.   
3.  Ten aanzien van een vergunning voor opsporen van CO <sub>2</sub> -opslagcomplexen zijn de artikelen 9, eerste tot en met derde lid, 11, tweede, derde en vierde lid, 12, 13, tweede lid, 14, 17, 18 met dien verstande dat voor andere «andere delfstoffen» wordt gelezen «andere stoffen», 19, 20 met dien verstande dat in het eerste lid, tweede volzin, voor «Artikel 7, tweede lid» wordt gelezen «Artikel 26, zesde lid», 21, eerste, tweede, vierde, vijfde en zesde lid, en 22 van overeenkomstige toepassing.   

### §  3.2  

####Aanvullende bepalingen omtrent het permanent opslaan van CO <sub>2</sub>

### Artikel  31b  

Een aanvraag om een vergunning voor permanent opslaan van CO <sub>2</sub> omvat ten minste de volgende onderwerpen: 

a. het tijdvak van injectie van CO <sub>2</sub> en de omvang van het vergunningsgebied,  

b. een karakterisering van het opslagvoorkomen en het opslagcomplex en een beoordeling van de verwachte veiligheid van de opslag,  

c. de technische en financiële mogelijkheden van de aanvrager,  

d. de totale hoeveelheid CO <sub>2</sub> die zal worden opgeslagen,  

e. de toekomstige bronnen van CO <sub>2</sub> en transportmethoden,  

f. de samenstelling van de CO <sub>2</sub> -stroom,  

g. de maximum toelaatbare snelheid en druk bij injectie van CO <sub>2</sub> en de maximaal toelaatbare druk van de opgeslagen CO <sub>2</sub>,  

h. de ligging van het voorkomen waar CO <sub>2</sub> zal worden opgeslagen,  

i. risicobeheer,  

j. monitoring,  

k. afsluiting,  

l. corrigerende maatregelen,  

m. bodembeweging, en  

n. een omschrijving van de financiële zekerheid of een gelijkwaardige voorziening die gesteld zal worden en een bewijs dat deze rechtsgeldig en daadwerkelijk wordt gesteld voordat met de opslag van CO <sub>2</sub> wordt aangevangen.    

### Artikel  31c  

1.  Onze Minister zendt een aanvraag om een vergunning voor permanent opslaan van CO <sub>2</sub> die voldoet aan artikel 31b met de daarbij behorende stukken binnen een maand na de ontvangst daarvan aan de Europese Commissie.   
2.  Onze Minister zendt het ontwerp van een vergunning voor permanent opslaan van CO <sub>2</sub> met de daarbij behorende stukken voor advies aan de Europese Commissie binnen zes maanden: 

a. na afloop van de termijn, bedoeld in artikel 26b, derde lid, of  

b. na ontvangst van de aanvraag om de vergunning indien artikel 26a, eerste lid, van toepassing is.     
3.  Onze Minister neemt een besluit op een aanvraag binnen uiterlijk tien maanden na de ontvangst van de aanvraag.   
4.  Onze Minister kan de termijnen, genoemd in het tweede en derde lid, eenmaal met ten hoogste zes maanden verlengen.   
5.  Van een beschikking tot verlening van een vergunning wordt mededeling gedaan in de Staatscourant.   
6.  Onze Minister zendt afschrift van het besluit omtrent de aanvraag ter kennisneming naar de Europese Commissie. Een afwijking van het advies, bedoeld in het tweede lid, wordt met redenen omkleed.   

### Artikel  31d  

1.  Een vergunning voor permanent opslaan van CO <sub>2</sub> omvat ten minste de volgende onderwerpen: 

a. het tijdvak van injectie van CO <sub>2</sub> en het gebied,  

b. de ligging en begrenzing van het opslagvoorkomen en het gebied van het opslagcomplex,  

c. gegevens met betrekking tot de hydraulische eenheid,  

d. voorschriften voor het opslagproces,  

e. de totale hoeveelheid CO <sub>2</sub> die overeenkomstig de vergunning ten hoogste kan worden opgeslagen,  

f. de grenswaarden van de druk van de opgeslagen CO <sub>2</sub>,  

g. de maximum toelaatbare snelheid en druk bij injectie van CO <sub>2</sub> en de maximaal toelaatbare druk van het opgeslagen CO <sub>2</sub>,  

h. risicobeheer,  

i. monitoring,  

j. afsluiting,  

k. corrigerende maatregelen,  

l. bodembeweging,  

m. de samenstelling van de CO <sub>2</sub> -stroom die wordt opgeslagen met inbegrip van stoffen die worden toegevoegd ten behoeve van de monitoring en de controle van CO <sub>2</sub> -migratie, en  

n. het bedrag aan financiële zekerheid of een gelijkwaardige voorziening.     
2.  [Afdeling 3.4 van de Algemene wet bestuursrecht](../../../wet/algemene/wet/bestuursrecht/BWBR0005537/README.md) met uitzondering van [artikel 3:18](../../../wet/algemene/wet/bestuursrecht/BWBR0005537/README.md) is van toepassing op de voorbereiding van het besluit over een vergunning voor permanent opslaan van CO <sub>2</sub>, voor zover de opslag niet geschiedt in het continentaal plat of onder de territoriale zee in een opslagvoorkomen dat is gelegen aan de zeezijde van de in de bijlage bij deze wet vastgelegde lijn. Zienswijzen kunnen naar voren worden gebracht door een ieder. Afdeling 3.4 van de Algemene wet bestuursrecht is niet van toepassing indien het een besluit betreft inzake wijziging van een besluit omtrent een vergunning als bedoeld in het eerste lid.   
3.  Bij of krachtens algemene maatregel van bestuur kunnen omtrent het eerste lid regels worden gesteld.   

### Artikel  31e  

1.  Een houder van een vergunning voor permanent opslaan voor CO <sub>2</sub> of, indien de vergunning door meerdere personen wordt gehouden, een aangewezen persoon als bedoeld in artikel 22 stelt Onze Minister in kennis van de geplande wijzigingen van de exploitatie van het opslagvoorkomen en de injectiefaciliteiten met bijbehorende bovengrondse voorzieningen.   
2.  Op een aanvraag van de houder van een vergunning voor permanent opslaan van CO <sub>2</sub> om wijziging van een of meer onderdelen van een verleende vergunning is artikel 31d, eerste lid, voor zover relevant van toepassing.   

### Artikel  31f  

1.  Een houder van een vergunning voor permanent opslaan voor CO <sub>2</sub> of, indien de vergunning door meerdere personen wordt gehouden, een aangewezen persoon als bedoeld in artikel 22 houdt in een register bij de hoeveelheden en kenmerken van de geleverde, opgeslagen en weggelekte CO <sub>2</sub> -stromen met inbegrip van hun samenstelling.   
2.  Bij ministeriële regeling worden regels gesteld omtrent de inrichting van het register.   

### Artikel  31g  

1.  De houder van een vergunning voor permanent opslaan voor CO <sub>2</sub> of, indien de vergunning door meerdere personen wordt gehouden, een aangewezen persoon als bedoeld in artikel 22 verstrekt ten minste elk jaar aan Onze Minister de volgende gegevens: 

a. de resultaten van de monitoring van de opgeslagen CO <sub>2</sub> met vermelding van de gebruikte technologie,  

b. de hoeveelheden en kenmerken van de geleverde en opgeslagen CO <sub>2</sub> -stromen met vermelding van de samenstelling van deze stromen,  

c. het bewijs dat financiële zekerheid of een gelijkwaardige voorziening is gesteld en aangehouden, en  

d. andere gegevens die Onze Minister van belang acht voor het beoordelen van de belangen genoemd in artikel 27, eerste lid, onderdelen a, b en c, en derde lid, onderdeel b, en voor het vergroten van de kennis van het CO <sub>2</sub> -gedrag in het opslagvoorkomen.     
2.  Bij of krachtens algemene maatregel van bestuur kunnen regels worden gesteld omtrent de gegevens, bedoeld in het eerste lid, en tijdstip van verstrekking.   

### Artikel  31h  

1.  Onze Minister wijzigt waar nodig een vergunning voor permanent opslaan van CO <sub>2</sub> of trekt deze in: 

a. na kennis te hebben genomen van lekkages of significante onregelmatigheden,  

b. indien blijkt dat de vergunningsvoorwaarden niet worden nageleefd of dat er risico is op lekkages of significante onregelmatigheden,  

c. indien dit noodzakelijk blijkt op basis van de meest recente wetenschappelijke bevindingen en technologische vooruitgang, of  

d. indien de gestelde financiële zekerheid of een gelijkwaardige voorziening onvoldoende blijkt te zijn.     
2.  Beoordeling van de vergunning vindt plaats nadat een periode van vijf jaar na de verlening van de vergunning is verstreken en vervolgens om de tien jaar.   

### Artikel  31i  

1.  Een houder van een vergunning voor permanent opslaan voor CO <sub>2</sub> of, indien de vergunning door meerdere personen wordt gehouden, een aangewezen persoon als bedoeld in artikel 22 sluit een opslagvoorkomen af en verwijdert de injectiefaciliteiten met de bijbehorende bovengrondse voorzieningen indien opslag van CO <sub>2</sub> overeenkomstig de voorschriften van zijn vergunning is beëindigd.   
2.  Alvorens te beginnen met de afsluiting van het opslagvoorkomen en de verwijdering van de injectiefaciliteiten met de bijbehorende bovengrondse voorzieningen dient de houder of de aangewezen persoon, bedoeld in het eerste lid, een geactualiseerde versie van de documenten, bedoeld in artikel 31d, eerste lid, onderdelen h tot en met l, bij Onze Minister in.   
3.  De houder of de aangewezen persoon, bedoeld in het eerste lid, vangt niet eerder aan met de afsluiting dan nadat Onze Minister met de geactualiseerde versies heeft ingestemd.   

### Artikel  31j  

1.  Onze Minister trekt een vergunning voor permanent opslaan van CO <sub>2</sub> op eigen beweging of op verzoek van de vergunninghouder in indien: 

a. door de houder van een vergunning voor permanent opslaan voor CO <sub>2</sub> of, indien de vergunning door meerdere personen wordt gehouden, een aangewezen persoon als bedoeld in artikel 22 schriftelijk is aangetoond dat het opgeslagen CO <sub>2</sub> volledig en permanent ingesloten blijft,  

b. het opslagvoorkomen is afgesloten en de injectiefaciliteiten met de bijbehorende bovengrondse voorzieningen zijn verwijderd,  

c. na het tijdstip waarop het opslagvoorkomen is afgesloten en de bijbehorende bovengrondse voorzieningen en injectiefaciliteiten zijn verwijderd een periode van tenminste 20 jaar is verstreken of zoveel korter of langer als naar het oordeel van Onze Minister, gelet op onderdeel a, verantwoord is, en  

d. de houder, bedoeld in onderdeel a, hem een financiële bijdrage ter beschikking heeft gesteld waarmee de voorziene kosten, doch ten minste de geraamde monitoringskosten gedurende een periode van 30 jaar, ingaande op het tijdstip van intrekking worden gedekt.     
2.  Op het document, bedoeld in het eerste lid, onderdeel a, en een besluit als bedoeld in het eerste lid zijn de artikelen artikel 31c en 31d, tweede lid, van overeenkomstige toepassing.   
3.  Bij of krachtens algemene maatregel van bestuur worden omtrent het eerste lid regels gesteld.   

### Artikel  31k  

1.  Met ingang van het tijdstip waarop een vergunning ingevolge artikel 31j is ingetrokken, is Onze Minister belast met: 

a. monitoring,  

b. corrigerende maatregelen en  

c. de preventieve en herstelmaatregelen, bedoeld in de [artikelen 17.12](../../../wet/wet/milieubeheer/BWBR0003245/README.md) en [17.13 van de Wet milieubeheer](../../../wet/wet/milieubeheer/BWBR0003245/README.md).     
2.  Indien na het tijdstip, bedoeld in het eerste lid, lekkages van CO <sub>2</sub> plaatsvinden: 

a. meldt Onze Minister de lekkages aan de Nederlandse emissieautoriteit en  

b. levert Onze Minister voor 1 mei van het daarop volgende kalenderjaar ten minste een aantal broeikasgasemissierechten als bedoeld in [artikel 1:1 van de Wet milieubeheer](../../../wet/wet/milieubeheer/BWBR0003245/README.md) in, dat overeenkomt met de hoeveelheid van de emissie ten gevolge van de lekkages.     
3.  Met ingang van het tijdstip, bedoeld in het eerste lid, vervalt de verplichting de gestelde financiële zekerheid of een gelijkwaardige voorziening aan te houden.   
4.  De monitoring betreft het niveau waarop lekkages of significante onregelmatigheden kunnen worden vastgesteld. Indien significante onregelmatigheden of dreiging daarvan worden vastgesteld, intensiveert Onze Minister de monitoring.   
5.  Onze Minister verhaalt de kosten die samenhangen met het eerste lid en zijn ontstaan na intrekking van de vergunning op de voormalige houder van een vergunning voor permanent opslaan voor CO <sub>2</sub> of, indien de vergunning door meerdere personen wordt gehouden, een aangewezen persoon als bedoeld in artikel 22 voor zover hij niet zorgvuldig heeft gehandeld in de periode voorafgaande aan de intrekking van de opslagvergunning.   
6.  Bij of krachtens algemene maatregel van bestuur kunnen omtrent het eerste lid, onderdeel a, en het tweede lid regels worden opgesteld.   

### Artikel  31l  

1.  Indien Onze Minister ingevolge artikel 31h, eerste lid, een vergunning intrekt, zet hij de werkzaamheden met betrekking tot opslag voort in overeenstemming met de voorschriften die verbonden zijn aan de vergunning en artikel 31f, totdat hij opnieuw een vergunning voor permanent opslaan van CO <sub>2</sub> heeft verleend.   
2.  Indien in afwijking van het eerste lid geen nieuwe vergunning wordt verleend sluit Onze Minister het opslagvoorkomen af en verwijdert de injectiefaciliteiten met de bijbehorende bovengrondse voorzieningen in overeenstemming met de voorschriften van de vergunning.   
3.  Indien het eerste dan wel tweede lid toepassing vindt, actualiseert Onze Minister zo nodig de documenten, bedoeld in artikel 31d, eerste lid, onderdelen h tot en met l.   
4.  De kosten die Onze Minister bij toepassing van het eerste tot en met derde lid maakt of heeft gemaakt, verhaalt hij op de voormalige houder van een vergunning voor permanent opslaan voor CO <sub>2</sub> of, indien de vergunning door meerdere personen wordt gehouden, een aangewezen persoon als bedoeld in artikel 22. Indien geen verhaal mogelijk is, verhaalt Onze Minister de kosten op de door de voormalige vergunninghouder gestelde financiële zekerheid of een gelijkwaardige voorziening.   
5.  Onze Minister stelt in de periode die aanvangt met de intrekking van een vergunning de financiële zekerheid of een gelijkwaardige voorziening periodiek bij.   
6.  De door de voormalige vergunninghouder gestelde financiële zekerheid of een gelijkwaardige voorziening vervalt wanneer alle beschikbare gegevens naar het oordeel van Onze Minister aantonen dat het opgeslagen CO <sub>2</sub> volledig en permanent ingesloten blijft na betaling van de kosten, bedoeld in het vierde lid, die nog niet door de voormalige houder of de aangewezen persoon, bedoeld in het vierde lid, zijn betaald, en de kosten die Onze Minister naar redelijke verwachting gedurende een aansluitende periode van 30 jaar zal moeten maken, waaronder kosten van monitoring.   
7.  Indien de kosten als bedoeld in het zesde lid meer bedragen dan de financiële zekerheid of een gelijkwaardige voorziening verhaalt Onze Minister deze meerdere kosten op de voormalige houder of aangewezen persoon.   
8.  Indien het eerste of tweede lid van toepassing is, is Onze Minister belast met het inleveren van rechten als bedoeld in artikel 31k, tweede lid.   

### Artikel  31m  

Onze Minister houdt een register bij van de verleende vergunningen voor permanent opslaan van CO <sub>2</sub> en het afgesloten opslagvoorkomen en omliggende opslagcomplexen inclusief informatie aan de hand waarvan kan worden beoordeeld of de opgeslagen CO <sub>2</sub> volledig en permanent ingesloten is.  

### Artikel  31n  

Onze Minister draagt er zorg voor dat de milieu-informatie over permanent opslaan van CO <sub>2</sub> voor een ieder toegankelijk is. [Artikel 10 van de Wet openbaarheid van bestuur](../../../wet/wet/openbaarheid/van/bestuur/BWBR0005252/README.md) is van overeenkomstige toepassing.  

### Artikel  32  

1.  Een houder van een vergunning voor permanent opslaan voor CO <sub>2</sub> of, indien de vergunning door meerdere personen wordt gehouden, een aangewezen persoon als bedoeld in artikel 22 en een exploitant van een transportnetwerk zijn verplicht op voorwaarden die redelijk, transparant en niet-discriminerend zijn voor degene die daarom verzoekt CO <sub>2</sub> in zijn opslagvoorkomen op te slaan respectievelijk door zijn transportnetwerk te transporteren.   
2.  Een houder en een exploitant als bedoeld in de eerste volzin kunnen het verzoek om opslag of transport weigeren op grond van een gebrek aan capaciteit, verbindingsmogelijkheden of onverenigbaarheid van technische specificaties.   
3.  Beroep op een gebrek aan capaciteit of verbindingsmogelijkheden kan niet worden gedaan indien de houder en de exploitant het gebrek kunnen opheffen met het uitvoeren van de nodige capaciteitsverhogende werkzaamheden voor zover dit economisch verantwoord is of de verzoeker bereid is de werkzaamheden te betalen en de uit te voeren werkzaamheden geen negatief effect hebben op de milieuveiligheid van het transport en de opslag van CO <sub>2</sub>.   
4.  Bij of krachtens algemene maatregel van bestuur kunnen nadere regels worden gesteld omtrent het eerste lid.   

### Hoofdstuk  3a  

####Gebiedsverkleining

### Artikel  32a  

1.  Onze Minister inventariseert jaarlijks voor 1 april de delen van een gebied, waarvoor een vergunning voor het winnen van koolwaterstoffen of een opslagvergunning geldt, waar: 

a. in de voorafgaande twee kalenderjaren geen significante activiteiten met betrekking tot het opsporen of winnen van koolwaterstoffen of het opslaan van stoffen hebben plaatsgevonden;  

b. de winningsactiviteiten zijn gestaakt.     
2.  Van de inventarisatie wordt door Onze Minister mededeling gedaan in de Staatscourant.   

### Artikel  32b  

1.  Onze Minister kan een gebied waarvoor een vergunning voor het winnen van koolwaterstoffen of opslagvergunning geldt, verkleinen met een deel ervan indien in dat deel gedurende een periode van de voorafgaande twee kalenderjaren geen significante activiteiten met betrekking tot het opsporen of winnen van koolwaterstoffen of het opslaan van stoffen hebben plaatsgevonden of de winningsactiviteiten zijn gestaakt.   
2.  Onze Minister stelt de houder van een winnings- of opslagvergunning schriftelijk in kennis van zijn voornemen tot gebiedsverkleining als bedoeld in het eerste lid over te gaan en stelt hem daarbij in de gelegenheid binnen zes maanden, ingaande op de eerste dag na de dag van verzending van de kennisgeving, aannemelijk te maken dat in dat deel significante activiteiten als bedoeld in het eerste lid zijn of zullen worden verricht.   
3.  Van significante activiteiten als bedoeld in het tweede lid is in ieder geval sprake indien: 

a. opsporings-, winnings- of opslagactiviteiten als bedoeld in artikel 1, onderdeel e, f respectievelijk i, zijn verricht of binnen een naar het oordeel van Onze Minister redelijke termijn zullen worden verricht;  

b. een winningsplan als bedoeld in artikel 34 is ingediend;  

c. een opslagplan als bedoeld in artikel 39 in samenhang met artikel 34 is ingediend.     
4.  Uiterlijk vier maanden na afloop van de termijn, bedoeld in het tweede lid, of, indien de houder van de vergunning binnen die termijn schriftelijk heeft medegedeeld dat geen activiteiten zijn of zullen worden verricht, uiterlijk vier maanden nadat die mededeling is gedaan, geeft Onze Minister een beschikking omtrent verkleining van een vergunningsgebied. Onze Minister kan beperkingen en voorschriften verbinden aan de beschikking. Indien Onze Minister geen beschikking heeft gegeven binnen de termijn, bedoeld in de eerste volzin, wordt het gebied aangemerkt als niet te zijn verkleind.   

### Artikel  32c  

1.  Een beschikking als bedoeld in artikel 32b wordt zodanig gegeven dat zowel het vergunningsgebied dat na de verkleining resteert, als het deel waarmee het vergunningsgebied wordt verkleind voldoen aan artikel 11, derde en vierde lid.   
2.  In de beschikking wordt in elk geval vermeld: 

a. het vergunningsgebied dat na de verkleining resteert,  

b. het deel waarmee het vergunningsgebied wordt verkleind en  

c. het tijdstip waarop de verkleining van het gebied waarvoor een vergunning geldt, zal ingaan.     
3.  Van de beschikking wordt mededeling gedaan in de Staatscourant.   

### Hoofdstuk  4  

####De zorg voor een goede uitvoering van activiteiten

### §  4.1  

####Algemene verplichtingen

### Artikel  33  

De houder van een vergunning als bedoeld in artikel 6 of  25, dan wel, ingeval de vergunning haar gelding heeft verloren, de laatste houder daarvan, neemt alle maatregelen die redelijkerwijs van hem gevergd kunnen worden om te voorkomen dat als gevolg van de met gebruikmaking van de vergunning verrichte activiteiten: 

a. nadelige gevolgen voor het milieu worden veroorzaakt,  

b. schade door bodembeweging wordt veroorzaakt,  

c. de veiligheid wordt geschaad, of  

d. het belang van een planmatig beheer van voorkomens van delfstoffen of aardwarmte wordt geschaad.    

### Artikel  34  

1.  Het winnen van delfstoffen vanuit een voorkomen geschiedt overeenkomstig een winningsplan.   
2.  De houder van een winningsvergunning of de krachtens artikel 22 aangewezen persoon dient een winningsplan in bij Onze Minister.   
3.  Het winningsplan behoeft de instemming van Onze Minister.   
4.  [Afdeling 3.4 van de Algemene wet bestuursrecht](../../../wet/algemene/wet/bestuursrecht/BWBR0005537/README.md) is van toepassing op de voorbereiding van het besluit omtrent instemming met een winningsplan, voorzover het winnen van delfstoffen niet geschiedt in het continentaal plat of onder de territoriale zee vanuit een voorkomen dat is gelegen aan de zeezijde van de in de bijlage bij deze wet vastgelegde lijn. Zienswijzen kunnen naar voren worden gebracht door een ieder. [Afdeling 3.4 van de Algemene wet bestuursrecht](../../../wet/algemene/wet/bestuursrecht/BWBR0005537/README.md) is niet van toepassing indien het een besluit betreft inzake wijziging van een besluit omtrent instemming met een winningsplan.   
5.  Het eerste lid is niet van toepassing op het winnen van delfstoffen in het kader van het verkrijgen van gegevens voor zuiver wetenschappelijk onderzoek of voor het door de centrale overheid te voeren beleid.   

### Artikel  35  

1.  Het winningsplan bevat voor elk voorkomen binnen het vergunningsgebied ten minste een beschrijving van: 

a. de verwachte hoeveelheid aanwezige delfstoffen en de ligging ervan;  

b. het aanvangstijdstip en de duur van de winning;  

c. de wijze van winning alsmede de daarmee verband houdende activiteiten;  

d. de hoeveelheden jaarlijks te winnen delfstoffen;  

e. de kosten op jaarbasis van het winnen van de delfstoffen;  

f. de bodembeweging ten gevolge van de winning en de maatregelen ter voorkoming van schade door bodembeweging, voorzover het winnen van delfstoffen niet geschiedt in het continentaal plat of onder de territoriale zee vanuit een voorkomen dat is gelegen aan de zeezijde van de in de bijlage bij deze wet vastgelegde lijn, tenzij Onze Minister anders heeft bepaald.     
2.  De Technische commissie bodembeweging brengt aan Onze Minister advies uit omtrent het eerste lid, onderdeel f.   
3.  Bij of krachtens algemene maatregel van bestuur kunnen nadere regels worden gesteld met betrekking tot het winningsplan.   

### Artikel  36  

1.  Onze Minister kan zijn instemming met het opgestelde winningsplan slechts weigeren: 

a. in het belang van het planmatig beheer van voorkomens van delfstoffen;  

b. in verband met het risico van schade ten gevolge van beweging van de aardbodem, voorzover het winnen van delfstoffen niet geschiedt in het continentaal plat of onder de territoriale zee vanuit een voorkomen dat is gelegen aan de zeezijde van de in de bijlage bij deze wet vastgelegde lijn, tenzij Onze Minister anders heeft bepaald.     
2.  Onze Minister kan zijn instemming verlenen onder beperkingen of daaraan voorschriften verbinden, indien deze gerechtvaardigd worden door een grond als genoemd in het eerste lid.   
3.  Onze Minister kan zijn instemming intrekken of de beperkingen en voorschriften wijzigen, indien dat gerechtvaardigd wordt door de in het eerste lid genoemde gronden. De derde volzin van artikel 34, vierde lid, is van overeenkomstige toepassing op een besluit inzake intrekking van een besluit omtrent instemming met een winningsplan en inzake wijziging van beperkingen en voorschriften als bedoeld in de eerste volzin.   

### Artikel  39  

1.  De artikelen 34 tot en met 38 zijn van overeenkomstige toepassing op: 

a. het winnen van aardwarmte, en  

b. het opslaan van stoffen.     
2.  Het eerste lid blijft buiten toepassing voor zover hoofdstuk 3, paragraaf 3.2, toepassing vindt.   

### Artikel  39a  

Binnen een termijn van twaalf maanden, nadat een opslagvergunning onherroepelijk is geworden, dient de houder van de opslagvergunning of de krachtens artikel 22 aangewezen persoon een opslagplan als bedoeld in artikel 39 in bij Onze Minister.  

### Artikel  40  

1.  Dit artikel is van toepassing in die gevallen waarin [artikel 2.1, eerste lid, van de Wet algemene bepalingen omgevingsrecht](../../../wet/wet/algemene/bepalingen/omgevingsrecht/BWBR0024779/README.md) niet van toepassing is op een mijnbouwwerk.   
2.  Het is verboden zonder vergunning van Onze Minister een mijnbouwwerk op te richten of in stand te houden. Het verbod geldt niet voor mijnbouwwerken, behorende tot een categorie die bij of krachtens algemene maatregel van bestuur van dit verbod is uitgezonderd en waarvoor die algemene maatregel van bestuur regels stelt ter bescherming van het milieu.   
3.  De vergunning kan slechts in het belang van de bescherming van het milieu worden geweigerd.   
4.  De vergunning kan onder beperkingen worden verleend. Aan de vergunning kunnen voorschriften worden verbonden. De beperkingen en voorschriften kunnen slechts worden gerechtvaardigd door het belang van de bescherming van het milieu.   
5.  In de vergunning kan worden bepaald dat Onze Minister daarbij omschreven bevoegdheden heeft ter uitvoering van daarbij aangewezen voorschriften.   
6.  Bij ministeriële regeling worden regels gesteld omtrent de wijze waarop de aanvraag om een vergunning dient te geschieden en omtrent de gegevens en de bescheiden welke daarbij moeten worden overgelegd. Bij de regeling worden bestuursorganen aangewezen die in de gelegenheid moeten worden gesteld advies uit te brengen met betrekking tot het nemen van een besluit, of die op andere wijze bij de voorbereidingsprocedure worden betrokken.   
7.  Onze Minister kan de beperkingen en voorschriften wijzigen, voorzover zij geen betrekking hebben op de plaats van het mijnbouwwerk en de wijziging wordt gerechtvaardigd door het belang van de bescherming van het milieu.   
8.  Artikel 21, eerste lid, met uitzondering van onderdeel c, en tweede lid, is van overeenkomstige toepassing.   
9.  Op de voorbereiding van de beschikking tot verlening van een vergunning is [afdeling 3.4 van de Algemene wet bestuursrecht](../../../wet/algemene/wet/bestuursrecht/BWBR0005537/README.md) van toepassing.   
10.  In een vergunning kan worden bepaald: 

a. dat daarbij aangewezen voorschriften eerst in werking treden op een daarbij aangegeven tijdstip, dan wel wanneer een daarbij aangegeven omstandigheid zich voordoet;  

b. dat daarbij aangewezen voorschriften slechts gelden tot een daarbij aangegeven tijdstip, dan wel omstandigheid;  

c. dat daarbij aangewezen voorschriften nadat de vergunning haar gelding heeft verloren, gedurende een daarbij aangegeven termijn van kracht blijven.     
11.  De volgende onderdelen van de [Wet algemene bepalingen omgevingsrecht](../../../wet/wet/algemene/bepalingen/omgevingsrecht/BWBR0024779/README.md) zijn van overeenkomstige toepassing: 

a. [artikel 4.2](../../../wet/wet/algemene/bepalingen/omgevingsrecht/BWBR0024779/README.md) ten aanzien van een beschikking omtrent: 

1°. het wijzigen of intrekken van een vergunning;  

2°. het verlenen van een vergunning voor het in stand houden van een mijnbouwwerk in een geval waarin het in het tweede lid bedoelde verbod niet gold voor dat mijnbouwwerk en het verbod op enig tijdstip is gaan gelden anders dan ten gevolge van een verandering van het mijnbouwwerk of van de werking daarvan;    

b. de [artikelen 2.25, eerste lid](../../../wet/wet/algemene/bepalingen/omgevingsrecht/BWBR0024779/README.md), en [8.1](../../../wet/wet/algemene/bepalingen/omgevingsrecht/BWBR0024779/README.md).     
12.  De volgende onderdelen van de [Wet milieubeheer](../../../wet/wet/milieubeheer/BWBR0003245/README.md) zijn van overeenkomstige toepassing: [hoofdstuk 7](../../../wet/wet/milieubeheer/BWBR0003245/README.md), de [artikelen 8.40, eerste en tweede lid](../../../wet/wet/milieubeheer/BWBR0003245/README.md), [8.41](../../../wet/wet/milieubeheer/BWBR0003245/README.md), [8.42](../../../wet/wet/milieubeheer/BWBR0003245/README.md) en [afdeling 13.2](../../../wet/wet/milieubeheer/BWBR0003245/README.md).   

### Artikel  41  

1.  Met het oog op de kans op beweging van de aardbodem worden metingen verricht voor de aanvang van het winnen van delfstoffen, tijdens het winnen en tot dertig jaar na het beëindigen van het winnen. Bij of krachtens algemene maatregel van bestuur worden regels gesteld omtrent deze metingen en de rapportage over de uitkomsten daarvan.   
2.  Dit artikel is van overeenkomstige toepassing op het winnen van aardwarmte en het opslaan van stoffen.   
3.  Dit artikel geldt, tenzij in de desbetreffende vergunning anders is bepaald, niet met betrekking tot het winnen van delfstoffen of aardwarmte of het opslaan van stoffen in het continentaal plat en onder de territoriale zee, voorzover het winnen of het opslaan plaatsvindt vanuit of in een voorkomen dat gelegen is aan de zeezijde van de in de bijlage bij deze wet vastgelegde lijn.   
4.  De verplichtingen van dit artikel rusten op de houder van de desbetreffende, in artikel 6 of  25 bedoelde vergunning, dan wel, indien de vergunning haar geldigheid heeft verloren, op de laatste houder van de vergunning. Indien de vergunning wordt gehouden door meer dan een natuurlijke persoon of rechtspersoon, rusten de verplichtingen van dit artikel op de in artikel 22 bedoelde aangewezen persoon, dan wel, indien de vergunning haar geldigheid heeft verloren, de laatstelijk op grond van dat artikel aangewezen persoon.   

### Artikel  42  

1.  Indien een vergunning als bedoeld in artikel 6 of  25 geldt voor een gebied, waarvoor een ander een vergunning als bedoeld in artikel 6 of  25 houdt, kan Onze Minister de vergunninghouder verplichten in een door hem te bepalen omvang te gedogen dat de houder van die andere vergunning zijn daaruit voortvloeiende rechten uitoefent.   
2.  Indien een vergunning voor het winnen van delfstoffen of aardwarmte geldt voor een gebied, waarin zich een voorkomen bevindt dat naar redelijkerwijs kan worden aangenomen de grens van het vergunningsgebied overschrijdt, is de vergunninghouder verplicht om medewerking te verlenen aan de totstandkoming van een overeenkomst tussen de vergunninghouder en de voor het aangrenzende gebied tot het winnen van de delfstoffen of aardwarmte gerechtigde, tenzij Onze Minister van deze verplichting ontheffing verleent. De overeenkomst strekt er toe dat het winnen in onderlinge overeenstemming zal geschieden. In de overeenkomst kan worden bepaald dat verplichtingen die krachtens de hoofdstukken 2, 3 en 4 rusten op de in artikel 22 bedoelde aangewezen personen, rusten op een van deze aangewezen personen. Onze Minister kan eisen stellen aan de tot stand te brengen overeenkomst. De overeenkomst en de wijzigingen in de overeenkomst worden aan Onze Minister overgelegd.   

### Artikel  43  

1.  Onze Minister kan rond een mijnbouwinstallatie een veiligheidszone van een door hem te bepalen omvang instellen. Zodanige veiligheidszone kan zich niet verder uitstrekken dan tot een afstand van 500 meter, gemeten vanaf de buitenzijde van de installatie.   
2.  Het is verboden, zonder ontheffing van Onze Minister, zich te bevinden dan wel enig voorwerp van welke aard ook te hebben of te doen hebben binnen een krachtens het eerste lid vastgestelde veiligheidszone anders dan ten behoeve van het verrichten van een verkenningsonderzoek of het op grond van een vergunning opsporen of winnen van delfstoffen of aardwarmte of het opslaan van stoffen. Aan de ontheffing kunnen voorschriften of beperkingen worden verbonden. Bij of krachtens algemene maatregel van bestuur worden regels gesteld omtrent de aanvraag, wijziging of intrekking van een ontheffing.   

### Artikel  44  

1.  Een niet meer in gebruik zijnde mijnbouwinstallatie wordt verwijderd.   
2.  Het eerste lid is van overeenkomstige toepassing op schroot en ander materiaal, dat ter plaatse of in de naaste omgeving terechtgekomen is bij het plaatsen, het gebruik of verwijderen van de mijnbouwinstallatie.   
3.  Onze Minister kan de verplichting tot verwijdering beperken tot een door hem te bepalen diepte beneden de bodem van het oppervlaktewater.   
4.  Onze Minister kan een termijn vaststellen, waarbinnen aan de verplichting tot verwijdering moet zijn voldaan.   
5.  Artikel 41, vierde lid, is van overeenkomstige toepassing.   

### Artikel  45  

1.  Onze Minister kan bepalen dat een op of in het continentaal plat gelegen kabel of pijpleiding die is gebruikt voor het opsporen of winnen van delfstoffen of aardwarmte, dan wel voor het opslaan van stoffen, na het beëindigen van het gebruik wordt verwijderd. Artikel 44, tweede en derde lid, is van overeenkomstige toepassing.   
2.  De verplichtingen van dit artikel rusten op de beheerder van de kabel of pijpleiding, dan wel, indien niemand als beheerder kan worden aangemerkt, op de laatste beheerder van de kabel of pijpleiding.   

### §  4.2  

####Financiële zekerheid

### Artikel  46  

1.  Onze Minister kan bepalen dat zekerheid gesteld dient te worden ter dekking van de aansprakelijkheid voor de schade die naar redelijke schatting ontstaat door beweging van de aardbodem als gevolg van het winnen van delfstoffen.   
2.  Op verzoek van Onze Minister wordt aan hem een goed onderbouwd rapport overgelegd, waaruit blijkt welke schade naar redelijke schatting zal ontstaan.   
3.  Het bedrag en de termijn waarvoor en het tijdstip en de wijze waarop de zekerheid wordt gesteld, dienen ten genoegen van Onze Minister te zijn.   
4.  Dit artikel is van overeenkomstige toepassing op het winnen van aardwarmte en het opslaan van stoffen.   
5.  Dit artikel geldt, tenzij in de desbetreffende vergunning anders is bepaald, niet met betrekking tot het winnen van delfstoffen of aardwarmte of het opslaan van stoffen in het continentaal plat en onder de territoriale zee, voorzover het winnen of het opslaan plaatsvindt vanuit of in een voorkomen dat gelegen is aan de zeezijde van de in de bijlage bij deze wet vastgelegde lijn.   
6.  Artikel 41, vierde lid, is van overeenkomstige toepassing, met dien verstande dat, indien een vergunning wordt overgedragen na het bekend worden van schade, de verplichtingen van dit artikel wat betreft die schade blijven rusten op degene die ten tijde van dat bekend worden de houder van de vergunning of de in artikel 22 bedoelde aangewezen persoon was.   

### Artikel  47  

1.  Onze Minister kan bepalen dat zekerheid gesteld dient te worden voor de nakoming van hetgeen verschuldigd zal worden, ingeval hij een last onder bestuursdwang oplegt ter handhaving van de bij of krachtens deze wet gestelde verplichtingen ten aanzien van het verwijderen of achterlaten, dan wel het na verwijdering slopen of hergebruiken van niet meer in gebruik zijnde mijnbouwinstallaties.   
2.  De artikelen 41, vierde lid, en 46, derde lid, zijn van overeenkomstige toepassing.   
3.  In afwijking van het tweede lid rust de door Onze Minister te stellen zekerheid als bedoeld in het eerste lid op de houder van een vergunning voor permanent opslaan van CO <sub>2</sub> of, indien de vergunning door meerdere personen wordt gehouden, een aangewezen persoon als bedoeld in artikel 22.   

### Artikel  48  

1.  Onze Minister kan bepalen dat zekerheid gesteld dient te worden voor de nakoming van hetgeen verschuldigd zal worden, ingeval hij een last onder bestuursdwang oplegt ter handhaving van de bij of krachtens deze wet gestelde verplichtingen ten aanzien van het verwijderen of achterlaten, dan wel het na verwijdering slopen of hergebruiken van niet meer in gebruik zijnde, op of in het continentaal plat gelegen kabels of pijpleidingen.   
2.  De artikelen 45, tweede lid, en 46, derde lid, zijn van overeenkomstige toepassing.   

### §  4.3  

####Verdere regels

### Artikel  49  

1.  Bij of krachtens algemene maatregel van bestuur kunnen regels worden gesteld met betrekking tot: 

a. het opsporen van delfstoffen of aardwarmte;  

b. het winnen van delfstoffen of aardwarmte;  

c. het opslaan van stoffen;  

d. het instellen van een verkenningsonderzoek;  

e. boorgaten, anders dan ten behoeve van het opsporen of winnen van delfstoffen of aardwarmte dan wel het opslaan van stoffen, dieper dan 500 meter beneden de oppervlakte van de aardbodem;  

f. pijpleidingen en kabels die worden gebruikt ten behoeve van het opsporen of winnen van delfstoffen of aardwarmte, dan wel ten behoeve van het opslaan van stoffen;  

g. de stoffen die samen met CO <sub>2</sub>, worden getransporteerd en opgeslagen.     
2.  De in het eerste lid bedoelde regels kunnen worden gesteld ten behoeve van: 

a. een planmatig beheer van voorkomens van delfstoffen, aardwarmte en andere natuurlijke rijkdommen;  

b. de bescherming van de veiligheid;  

c. de bescherming van het milieu;  

d. het beperken van schade ten gevolge van beweging van de aardbodem.     
3.  De in het eerste lid bedoelde regels kunnen voorts worden gesteld, voorzover de in het eerste lid bedoelde activiteiten plaatsvinden op of in het continentaal plat of de territoriale zee, ten behoeve van: 

a. de scheepvaart, de landsverdediging, de visserij, de opwekking van elektriciteit, het instandhouden van de levende rijkdommen van de zee, het zuiver wetenschappelijk onderzoek en het leggen en onderhouden van onderzeese kabels en pijpleidingen;  

b. de bescherming van historische, oudheidkundige en andere wetenschappelijke vondsten.     
4.  De in het eerste lid bedoelde regels kunnen, voorzover die gesteld worden, beperkingen inhouden.   
5.  De in het eerste lid bedoelde regels kunnen mede betrekking hebben op het verwijderen of achterlaten en op het na verwijdering slopen of hergebruiken van niet meer in gebruik zijnde mijnbouwwerken, kabels en pijpleidingen.   
6.  De in het derde lid bedoelde regels, voorzover die gesteld worden ten behoeve van de scheepvaart, de opwekking van elektriciteit, de bescherming van historische, oudheidkundige en andere wetenschappelijke vondsten of de landsverdediging, kunnen beperkingen inhouden ten aanzien van de locaties waar de in het eerste lid bedoelde activiteiten plaats kunnen vinden.   

### Artikel  50  

Onze Minister kan, in gevallen waarin ernstige aantasting van de in artikel 49, tweede of derde lid, genoemde belangen ontstaat of dreigt te ontstaan, maatregelen voorschrijven ten aanzien van de in artikel 49, eerste en vijfde lid, bedoelde activiteiten.  

### Artikel  51  

1.  Bij of krachtens algemene maatregel van bestuur kunnen ter bescherming van de veiligheid met het oog op instorting regels worden gesteld omtrent het met gebruikmaking van een boorgat, tunnel, schacht of ander ondergronds werk onttrekken aan de ondergrond van: 

a. delfstoffen, voorzover deze op een diepte van minder dan 100 meter beneden de oppervlakte van de aardbodem aanwezig zijn;  

b. andere vaste stoffen dan kalksteen of delfstoffen.     
2.  De in het eerste lid bedoelde algemene maatregel van bestuur kan bepalen dat: 

a. de onttrekking van stoffen, bedoeld in het eerste lid, zonder vergunning van Onze Minister verboden is;  

b. Onze Minister bij de maatregel omschreven bevoegdheden heeft ter uitvoering van daarbij aangewezen regels.     
3.  Onze Minister kan, in gevallen waarin ernstige aantasting van de veiligheid met het oog op instorting ontstaat of dreigt te ontstaan, maatregelen voorschrijven ten aanzien van de in het eerste lid bedoelde activiteiten.   

### Artikel  52  

1.  Bij of krachtens algemene maatregel van bestuur kunnen ter bescherming van de veiligheid met het oog op instorting regels worden gesteld omtrent het met gebruikmaking van een boorgat, tunnel, schacht of ander ondergronds werk onttrekken aan de ondergrond van kalksteen alsmede omtrent het gebruik van een vorenbedoeld ondergronds werk voor andere doeleinden dan het onttrekken van kalksteen.   
2.  De in het eerste lid bedoelde algemene maatregel van bestuur kan bepalen dat: 

a. het verrichten van de activiteiten, bedoeld in het eerste lid, zonder vergunning van gedeputeerde staten van de provincie waarin het werk geheel of voor het grootste deel is gelegen, verboden is;  

b. indien het betreft het gebruik van een ondergronds werk voor andere doeleinden dan het onttrekken van kalksteen, voor het verrichten van deze activiteiten geen vergunning maar een voorafgaande schriftelijke melding hiervan aan gedeputeerde staten van de provincie waarin het werk geheel of voor het grootste deel is gelegen, is vereist;  

c. gedeputeerde staten van de provincie waarin het werk geheel of voor het grootste deel is gelegen bij de maatregel omschreven bevoegdheden hebben ter uitvoering van daarbij aangewezen regels.     
3.  Provinciale staten van de provincie waarin het werk geheel of voor het grootste deel is gelegen, kunnen in geval van een meldingsplicht regels stellen voor het gebruik van een ondergronds werk voor andere doeleinden dan het onttrekken van kalksteen.   
4.  Gedeputeerde staten van de provincie waarin het werk geheel of voor het grootste deel is gelegen, kunnen, in gevallen waarin ernstige aantasting van de veiligheid met het oog op instorting ontstaat of dreigt te ontstaan, maatregelen voorschrijven ten aanzien van de in het eerste lid bedoelde activiteiten.   

### Hoofdstuk  5  

####Financiële bepalingen

### Afdeling  5.1.1  

####Afdrachten in verband met het opsporen en winnen van koolwaterstoffen

### §  5.1.1.1  

####Algemeen

### Artikel  53  

Deze afdeling is van toepassing op de heffing en invordering van oppervlakterecht, cijns en winstaandeel van de houder of medehouder van een vergunning voor het opsporen of winnen van koolwaterstoffen.  

### Artikel  54  

In deze afdeling wordt verstaan onder: 

a. medehouderschap: geval waarin de vergunning wordt gehouden door meer dan één natuurlijke persoon of rechtspersoon;  

b. medehouder: ieder van de in onderdeel a bedoelde natuurlijke personen of rechtspersonen;  

c. de aangewezen medehouder: de in artikel 22 bedoelde aangewezen persoon;  

d. de landzijde: het deel van het Nederlands territoir dat ligt aan de landzijde van de in de bijlage bij deze wet vastgelegde lijn;  

e. de zeezijde: het continentaal plat en het deel van het Nederlands territoir dat ligt aan de zeezijde van de in de bijlage bij deze wet vastgelegde lijn;  

f. de inspecteur: de door Onze Minister van Financiën bij ministeriële regeling aangewezen functionaris van de rijksbelastingdienst;  

g. de ontvanger: de door Onze Minister van Financiën bij ministeriële regeling aangewezen functionaris van de rijksbelastingdienst.    

### Artikel  55  

1.  Een wijziging in paragraaf 5.1.1.2., met uitzondering van een wijziging die het gevolg is van toepassing van artikel 58, derde lid, is niet van toepassing op de houder van een voor de inwerkingtreding van die wijziging verleende opsporingsvergunning, tenzij die houder om toepassing van de gewijzigde paragraaf verzoekt.   
2.  Een wijziging in paragraaf 5.1.1.2., met uitzondering van een wijziging die het gevolg is van toepassing van artikel 58, derde lid, in paragraaf 5.1.1.3. of in paragraaf 5.1.1.4., met uitzondering van artikel 68, eerste lid, is niet van toepassing op de houder van een voor de inwerkingtreding van die wijziging verleende winningsvergunning, tenzij die houder om toepassing van de gewijzigde paragrafen verzoekt.   
3.  Een verzoek, als bedoeld in het eerste en tweede lid, wordt schriftelijk bij Onze Minister ingediend binnen drie maanden na de dag waarop die wijziging in werking is getreden.   
4.  Onze Minister geeft aan een verzoek, als bedoeld in het eerste en tweede lid, gevolg, tenzij naar zijn oordeel het algemeen belang zich daartegen verzet.   

### §  5.1.1.2  

####Oppervlakterecht

### Artikel  56  

1.  Oppervlakterecht wordt geheven van degene die op 1 januari van het kalenderjaar waarover wordt geheven houder is van een opsporingsvergunning voor de zeezijde alsmede van degene die op 1 januari van het kalenderjaar waarover wordt geheven houder is van een winningsvergunning.   
2.  Ingeval van medehouderschap wordt het oppervlakterecht geheven van de aangewezen medehouder.   

### Artikel  57  

1.  De heffingsmaatstaf is de oppervlakte van het gebied waarvoor een in artikel 56, eerste lid, bedoelde opsporings- of winningsvergunning op 1 januari van kracht is.   
2.  Het tijdvak waarover het oppervlakterecht wordt geheven is het kalenderjaar.   

### Artikel  58  

1.  Het tarief over 2003 voor het houden van een opsporingsvergunning is een bedrag per vierkante kilometer overeenkomstig de onderstaande tabel. Het eerste tijdvak is het eerste kalenderjaar waarin de vergunning op 1 januari van kracht is. De volgende tijdvakken zijn de op dat kalenderjaar volgende jaren.  *Tarief over 2003*   

| Tijdvak  | Bedrag per km <sup>2</sup>  |
|:---|:---|
| 1e tot en met 6e tijdvak  | € 200   
per 1 januari 2011 € 235.   |
| 7e tot en met 9e tijdvak  | € 400   
per 1 januari 2011 € 470.   |
| Volgende tijdvakken  | € 600   
per 1 januari 2011 € 703.   |

2.  Het tarief over 2003 voor het houden van een winningsvergunning bedraagt € 600 per 1 januari 2011 € 703. per vierkante kilometer.   
3.  Bij het begin van ieder kalenderjaar worden de voor dat jaar geldende tarieven, bedoeld in het eerste en tweede lid, bij ministeriële regeling vastgesteld. Deze tarieven worden berekend aan de hand van het indexcijfer, bedoeld in [artikel 1, van het koninklijk besluit van 28 september 1992, houdende begripsomschrijving van het indexcijfer der lonen](../../../AMvB/besluit/begripsomschrijving/indexcijfer/der/lonen/BWBR0005666/README.md) (Stb. 507), zoals dat gold op 31 december van het voorgaande jaar.   

### Artikel  59  

1.  Oppervlakterecht wordt op aangifte voldaan.   
2.  De houder, of, ingeval van medehouderschap, de aangewezen medehouder, doet uiterlijk 1 april van het kalenderjaar waarover wordt geheven aangifte door de inlevering van een aangiftebiljet.   

### §  5.1.1.3  

####Cijns

### Artikel  60  

Cijns wordt geheven van de houder, of, ingeval van medehouderschap, van ieder van de medehouders, van een winningsvergunning.  

### Artikel  61  

Indien in het vergunningsgebied zowel aardgas als aardolie zijn gewonnen, wordt over aardgas en aardolie afzonderlijk cijns geheven.  

### Artikel  62  

1.  De heffingsmaatstaf is de omzet die de houder, of, ingeval van medehouderschap, ieder van de medehouders, heeft behaald in het kalenderjaar waarover de cijns wordt geheven.   
2.  De omzet is het aantal in het kalenderjaar in het vergunningsgebied gewonnen aantal eenheden aardolie of aardgas dat aan de houder, of, ingeval van medehouderschap, aan ieder van de medehouders toekomt, vermenigvuldigd met de prijs per eenheid waarvoor die eenheden zijn verkocht. Indien ter zake van die verkoop voorwaarden worden overeengekomen of opgelegd die afwijken van voorwaarden die in het economische verkeer door onafhankelijke partijen zouden zijn overeengekomen, wordt de in het eerste lid bedoelde omzet bepaald alsof die laatstbedoelde voorwaarden zouden zijn overeengekomen. Indien eenheden anders dan door verkoop aan het winningsbedrijf zijn onttrokken, wordt de in het eerste lid bedoelde omzet bepaald alsof deze eenheden zijn verkocht onder voorwaarden die in het economische verkeer door onafhankelijke partijen zouden zijn overeengekomen.   
3.  Bij de bepaling van het aantal gewonnen eenheden blijven buiten beschouwing de eenheden aardolie of aardgas welke zijn aangewend ten behoeve van: 

a. het opsporen of het winnen in het vergunningsgebied waar ze zijn gewonnen;  

b. het voor de aflevering bewerken van die eenheden en het transport naar de plaats waar die bewerking plaatsvindt.     
4.  Eenheden aardolie of aardgas welke overeenkomstig artikel 94, tweede lid, onderdeel a, aan de in dat artikel bedoelde vennootschap toekomen, blijven bij de toepassing van het eerste lid buiten beschouwing.   

### Artikel  63  

1.  Het tarief is een percentage dat wordt bepaald op basis van het in totaal in het kalenderjaar in het vergunningsgebied gewonnen aantal eenheden. Het aantal eenheden aardolie wordt bepaald bij een druk van 101,325 kPa en een temperatuur van 15 °C. Onder aardolie wordt condensaat mede begrepen. Het aantal eenheden aardgas wordt bepaald bij een druk van 101,325 kPa en een temperatuur van 0 °C en omgerekend naar eenheden met een calorische waarde van 35,1692 MJ/m <sup>3</sup> bovenwaarde.   
2.  Bij de bepaling van het aantal eenheden, bedoeld in het eerste lid, is artikel 62, derde lid, van toepassing.   
3.  Het percentage wordt opgebouwd door middel van een schijvensysteem overeenkomstig de navolgende tabellen en wordt berekend door: 

a. bij iedere schijf de hoeveelheid te bepalen die binnen die schijf valt en deze hoeveelheid te vermenigvuldigen met het percentage dat behoort bij die schijf;  

b. deze producten te sommeren, en  

c. deze som te delen door het totaal van het in het vergunningsgebied gewonnen aantal eenheden.     *Aardolie*   

| Door houder of medehouders gezamenlijk gewonnen hoeveelheden in duizenden m <sup>3</sup>  | Opbouw over deze schijf    | Landzijde  | Zeezijde  |
|:---|:---|:---|:---|
| schijf 1: 0 tot 200  | 0%  | 0%  |
| schijf 2: 200 tot 600  | 2%  | 0%  |
| schijf 3: 600 tot 1200  | 3%  | 0%  |
| schijf 4: 1200 tot 2000  | 4%  | 0%  |
| schijf 5: 2000 tot 4000  | 5%  | 0%  |
| schijf 6: 4000 tot 8000  | 6%  | 0%  |
| schijf 7: 8000 en meer  | 7%  | 0%  |

*Aardgas*   

| Door houder of medehouders gezamenlijkgewonnen hoeveelheden in miljoenen m <sup>3</sup>  | Opbouw over deze schijf    | Landzijde  | Zeezijde  |
|:---|:---|:---|:---|
| schijf 1: 0 tot 200  | 0%  | 0%  |
| schijf 2: 200 tot 600  | 2%  | 0%  |
| schijf 3: 600 tot 1200  | 3%  | 0%  |
| schijf 4: 1200 tot 2000  | 4%  | 0%  |
| schijf 5: 2000 tot 4000  | 5%  | 0%  |
| schijf 6: 4000 tot 8000  | 6%  | 0%  |
| schijf 7: 8000 en meer  | 7%  | 0%  |

4.  Het tarief over enig kalenderjaar wordt verhoogd met 25%, indien over dat jaar het gewogen gemiddelde van de waarde van in Nederland ingevoerde ruwe olie hoger is dan € 25 per vat. Bij ministeriële regeling worden regels gesteld omtrent de wijze waarop het in de eerste volzin bedoelde gewogen gemiddelde wordt bepaald.   
5.  Het tarief wordt, onverminderd de verhoging op grond van het vierde lid, verhoogd met 100%, indien de houder geen overeenkomst als bedoeld in artikel 93 heeft gesloten ten aanzien van de winningsvergunning. Deze verhoging vindt niet plaats met betrekking tot de eenheden die zijn gewonnen uit een voorkomen ten aanzien waarvan een overeenkomst als bedoeld in artikel 97b is gesloten.   

### Artikel  64  

1.  Cijns wordt op aangifte voldaan.   
2.  De houder, of, ingeval van medehouderschap, ieder van de medehouders, doet uiterlijk op 1 april volgend op het kalenderjaar waarover wordt geheven aangifte door de inlevering van een aangiftebiljet.   

### §  5.1.1.4  

####Winstaandeel

### Artikel  65  

Winstaandeel wordt geheven van de houder, of, ingeval van medehouderschap, van ieder van de medehouders, van een winningsvergunning.  

### Artikel  66  

1.  De heffingsmaatstaf is het resultaat van een met inachtneming van de artikelen 67 en 68 door de houder, of, ingeval van medehouderschap, door ieder van de medehouders, van een winningsvergunning, over een boekjaar op te maken winst- en verliesrekening, verminderd met de op de voet van het derde lid te verrekenen verliezen en de in artikel 68a bedoelde investeringsaftrek. De winst- en verliesrekening omvat de aan dat jaar en aan die vergunning toe te rekenen kosten en opbrengsten van het winningsbedrijf.   
2.  Indien de houder of de medehouder tevens houder of medehouder is van één of meer andere winningsvergunningen, kan een geconsolideerde winst- en verliesrekening worden opgemaakt.   
3.  Indien het resultaat, bedoeld in het eerste lid, verminderd met de in artikel 68a bedoelde investeringsaftrek, negatief is, is sprake van een verlies. Dit verlies wordt onder toepassing van [hoofdstuk IV van de Wet op de vennootschapsbelasting 1969](../../../wet/wet/op/de/vennootschapsbelasting/1969/BWBR0002672/README.md) verrekend met de positieve resultaten van de drie voorafgaande boekjaren en van de volgende boekjaren.   

### Artikel  67  

1.  Tot het in artikel 66, eerste lid, bedoelde resultaat worden in ieder geval gerekend: 

a. de waarde in het economische verkeer van de anders dan door verkoop aan het winningsbedrijf onttrokken koolwaterstoffen;  

b. de verschillen tussen de volgens goed koopmansgebruik gewaardeerde begin- en eindvoorraden;  

c. het resultaat dat is behaald met de verkoop van de winningsvergunning.     
2.  Tot het in artikel 66, eerste lid, bedoelde resultaat worden in ieder geval gerekend: 

a. de niet reeds ten laste van een andere winst- en verliesrekening gebrachte kosten van verkennings- en opsporingsonderzoeken die zijn verricht krachtens een opsporingsvergunning;  

b. afschrijving op de niet reeds ten laste van een andere winst- en verliesrekening gebrachte kosten, welke zijn gemaakt voordat de winningsvergunning is verleend.     
3.  Tot het in artikel 66, eerste lid, bedoelde resultaat worden niet gerekend: 

a. afschrijving op de koopsom ter zake van de overname van een opsporingsvergunning, voorzover deze koopsom de door de overdrager van die vergunning nog niet reeds ten laste van een winst- en verliesrekening gebrachte kosten te boven gaat;  

b. de waarde van de in het winningsbedrijf gewonnen en verbruikte koolwaterstoffen.     
4.  Indien de inspecteur vooraf bij voor bezwaar vatbare beschikking, eventueel onder het stellen van nadere voorwaarden, heeft vastgesteld dat een rechtshandeling strekt tot het afdekken van een prijs- of koersrisico dat ter zake van gewonnen of te winnen koolwaterstoffen wordt gelopen, behoort het resultaat uit de desbetreffende rechtshandeling tot het in artikel 66, eerste lid, bedoelde resultaat.   
5.  Indien door of aan de houder dan wel de medehouder voorwaarden worden overeengekomen of opgelegd die afwijken van de voorwaarden die in het economische verkeer door onafhankelijke partijen zouden zijn overeengekomen, wordt het in artikel 66, eerste lid, bedoelde resultaat bepaald alsof die laatstbedoelde voorwaarden zouden zijn overeengekomen.   

### Artikel  68  

1.  De winst- en verliesrekening, bedoeld in artikel 66, eerste lid, wordt opgemaakt met overeenkomstige toepassing van de [artikelen 3.8](../../../wet/wet/inkomstenbelasting/2001/BWBR0011353/README.md), [3.14, eerste lid, onderdelen b tot en met g, en derde tot en met zesde lid](../../../wet/wet/inkomstenbelasting/2001/BWBR0011353/README.md), [3.25 tot en met 3.39](../../../wet/wet/inkomstenbelasting/2001/BWBR0011353/README.md), [3.52](../../../wet/wet/inkomstenbelasting/2001/BWBR0011353/README.md), [3.53, eerste lid, onderdelen a en b, en tweede lid](../../../wet/wet/inkomstenbelasting/2001/BWBR0011353/README.md), [3.54](../../../wet/wet/inkomstenbelasting/2001/BWBR0011353/README.md), [3.56](../../../wet/wet/inkomstenbelasting/2001/BWBR0011353/README.md) en [3.57 van de Wet inkomstenbelasting 2001](../../../wet/wet/inkomstenbelasting/2001/BWBR0011353/README.md), alsmede de [artikelen 7, vierde en vijfde lid](../../../wet/wet/op/de/vennootschapsbelasting/1969/BWBR0002672/README.md), [8, vierde lid](../../../wet/wet/op/de/vennootschapsbelasting/1969/BWBR0002672/README.md), [9 tot en met 10b](../../../wet/wet/op/de/vennootschapsbelasting/1969/BWBR0002672/README.md), [14 tot en met 14b](../../../wet/wet/op/de/vennootschapsbelasting/1969/BWBR0002672/README.md) en [15d, van de Wet op de vennootschapsbelasting 1969](../../../wet/wet/op/de/vennootschapsbelasting/1969/BWBR0002672/README.md), behoudens voorzover bij of krachtens deze wet anders is bepaald, dan wel uit het verschil in wezen tussen de houder dan wel de medehouder enerzijds en een natuurlijk persoon in de zin van de inkomstenbelasting respectievelijk een belastingplichtige voor de vennootschapsbelasting anderzijds, het tegendeel voortvloeit.   
2.  Voor de toepassing van het eerste lid wordt in de genoemde artikelen van de [Wet inkomstenbelasting 2001](../../../wet/wet/inkomstenbelasting/2001/BWBR0011353/README.md) en van de [Wet op de vennootschapsbelasting 1969](../../../wet/wet/op/de/vennootschapsbelasting/1969/BWBR0002672/README.md) voor «onderneming» gelezen: winningsbedrijf.   
3.  Bij het opmaken van de winst- en verliesrekening, bedoeld in artikel 66, eerste lid, wordt een verhoging van 10% toegepast op de kosten met uitzondering van: 

a. door de houder van de winningsvergunning aan de staat verschuldigde belastingen en andere Nederlandse publiekrechtelijke lasten;  

b. afschrijving op de koopsom ter zake van de overname van een winningsvergunning, voorzover deze koopsom de door de overdrager van die vergunning nog niet reeds ten laste van een winst- en verliesrekening gebrachte kosten te boven gaat;  

c. dotaties aan de voorziening ter zake van de uit een overgenomen winningsvergunning voortvloeiende ontmantelingsverplichting, voorzover reeds door de overdrager van die vergunning dotaties zijn gepleegd.     
4.  Voorzover bij of krachtens de [Wet inkomstenbelasting 2001](../../../wet/wet/inkomstenbelasting/2001/BWBR0011353/README.md) of de [Wet op de vennootschapsbelasting 1969](../../../wet/wet/op/de/vennootschapsbelasting/1969/BWBR0002672/README.md) de bevoegdheid is verleend om bij algemene maatregel van bestuur onderscheidenlijk bij ministeriële regeling regels te stellen en het voor een goede afstemming van het eerste lid, op die regels nodig is om dit artikel aan te passen, kan bij algemene maatregel van bestuur, onderscheidenlijk bij ministeriële regeling van Onze Minister in overeenstemming met Onze Minister van Financiën, deze aanpassing worden geregeld.   

### Artikel  68a  

1.  Indien, te rekenen vanaf het tijdstip van inwerkingtreding van dit artikel, ten behoeve van de opsporing of winning van een door Onze Minister aan te wijzen voorkomen van gas aan de zeezijde, wordt geïnvesteerd in ten aanzien van dat voorkomen niet eerder gebruikte bedrijfsmiddelen kan de houder of, ingeval van medehouderschap, ieder van de medehouders, 25% van het investeringsbedrag aanvullend ten laste brengen van het resultaat als bedoeld in artikel 66, eerste lid. Een aanwijzing vindt plaats op aanvraag van de houder van een opsporings- of winningsvergunning indien het voorkomen voldoet aan bij ministeriële regeling vast te stellen regels omtrent afstand van het voorkomen tot bestaande infrastructuur, de omvang en de productiviteit van het voorkomen.   
2.  Onder investeren wordt verstaan het aangaan van verplichtingen ter zake van de aanschaffing van een bedrijfsmiddel, alsmede het maken van voortbrengingskosten ter zake van een bedrijfsmiddel, voor zover die verplichtingen en kosten op de houder, dan wel de medehouder drukken.   
3.  Indien bij het einde van het boekjaar het bedrijfsmiddel nog niet in gebruik is genomen en de investeringsaftrek zou uitgaan boven wat bij het einde van dat jaar ter zake van de investering is betaald, wordt in afwijking in zoverre van het eerste lid een bedrag gelijk aan de betaling in aanmerking genomen en wordt het meerdere in aanmerking genomen in de volgende jaren en wel voor zover betalingen plaatsvinden, maar niet later dan in het jaar waarin het bedrijfsmiddel in gebruik wordt genomen.   
4.  Indien de houder of medehouder van een opsporingsvergunning niet tevens houder of medehouder is van een winningsvergunning, kan deze houder of medehouder de in het eerste lid bedoelde investeringsaftrek ten laste van het resultaat brengen in het eerste jaar waarin hij houder of medehouder is van een winningsvergunning. Het derde lid is van overeenkomstige toepassing.   
5.  Voor de toepassing van dit artikel wordt onder bedrijfsmiddel mede verstaan een exploratie- of evaluatieboring.   

### Artikel  68b  

Bij ministeriële regeling: 

a. kunnen regels worden gesteld omtrent het verschaffen van aanvullende gegevens en bescheiden bij de in te dienen winsten verliesrekening als bedoeld in artikel 66, eerste lid,  

b. kunnen nadere regels worden gesteld omtrent de bedrijfsmiddelen als bedoeld in artikel 68a, eerste lid, en  

c. kunnen nadere regels worden gesteld voor de uitvoering van artikel 68a.    

### Artikel  69  

1.  Het tarief bedraagt 50%.   
2.  Het door de houder of de medehouder verschuldigde bedrag aan winstaandeel over een boekjaar wordt, voorzover mogelijk, verminderd met het op dat boekjaar betrekking hebbende verrekenbare bedrag dat wordt berekend op de in het derde lid aangegeven wijze. Indien niet het gehele verrekenbare bedrag in mindering kan worden gebracht, wordt het overschot opgeteld bij het verrekenbare bedrag over het volgende boekjaar. Indien het verrekenbare bedrag negatief is, wordt dit in mindering gebracht op het verrekenbare bedrag over het volgende boekjaar.   
3.  Onder het verrekenbare bedrag, bedoeld in het tweede lid, wordt verstaan het bedrag dat wordt verkregen door: 

a. het resultaat van de winst- en verliesrekening over het boekjaar te bepalen, met dien verstande dat daarbij artikel 68, derde lid, buiten beschouwing wordt gelaten;  

b. dit resultaat te verminderen met het over het boekjaar na toepassing van dit artikel te betalen bedrag aan winstaandeel;  

c. op dit verschil het voor het boekjaar geldende tarief van de vennootschapsbelasting toe te passen.     
4.  Het tweede lid is niet van toepassing indien de houder of de medehouder ter zake van het met het winningsbedrijf behaalde resultaat niet is onderworpen aan de Nederlandse belastingheffing.   

### Artikel  70  

1.  Winstaandeel wordt geheven bij wege van aanslag.   
2.  De houder, of, ingeval van medehouderschap, ieder van de medehouders, zendt gelijktijdig met de aangifte voor de vennootschapsbelasting over een boekjaar aan de inspecteur een over dat boekjaar opgemaakte winst- en verliesrekening als bedoeld in artikel 66, eerste lid, en een berekening van het op dat boekjaar betrekking hebbende verrekenbare bedrag, bedoeld in artikel 69, tweede lid, alsmede een balans, vermeldende de aan het eind van het boekjaar tot het winningsbedrijf behorende activa en passiva.   

### §  5.1.1.5  

####Heffing en invordering

### Artikel  71  

De afdrachten, bedoeld in deze afdeling, worden geheven door de inspecteur en ingevorderd door de ontvanger.  

### Artikel  72  

Onverminderd het overigens bij of krachtens deze paragraaf bepaalde geschieden de heffing en de invordering van oppervlakterecht, cijns en winstaandeel met overeenkomstige toepassing van de [Algemene wet inzake rijksbelastingen](../../../wet/algemene/wet/inzake/rijksbelastingen/BWBR0002320/README.md), de [Invorderingswet 1990](../../../wet/invorderingswet/1990/BWBR0004770/README.md) en de [Kostenwet invordering rijksbelastingen](../../../wet/kostenwet/invordering/rijksbelastingen/BWBR0002645/README.md) en de op die wetten berustende bepalingen.  

### Artikel  73  

1.  [Artikel 30f, eerste en derde lid, onderdeel a, van de Algemene wet inzake rijksbelastingen](../../../wet/algemene/wet/inzake/rijksbelastingen/BWBR0002320/README.md) is van overeenkomstige toepassing op de berekening van de heffingsrente met betrekking tot het winstaandeel.   
2.  [Artikel 30f, tweede en derde lid, onderdeel d, van de Algemene wet inzake rijksbelastingen](../../../wet/algemene/wet/inzake/rijksbelastingen/BWBR0002320/README.md) is van overeenkomstige toepassing op de berekening van de heffingsrente met betrekking tot de cijns en het oppervlakterecht.   

### Artikel  74  

1.  De inspecteur en de ontvanger verstrekken desgevraagd aan Onze Minister kosteloos de voor de uitvoering van deze wet benodigde inlichtingen en gegevens.   
2.  De inspecteur en de ontvanger verlenen aan de door Onze Minister aangewezen personen toegang tot en inzage in alle gegevens die Onze Minister nodig heeft voor de uitvoering van deze wet.   

### Afdeling  5.1.2  

####Afdrachten aan de provincie

### Artikel  75  

Op deze afdeling zijn de onderdelen a tot en met e van artikel 54 van toepassing.  

### Artikel  76  

1.  De houder van een winningsvergunning die een terrein binnen een provincie in gebruik neemt voor het winnen van koolwaterstoffen, waarbij binnen het terrein voor het winnen benodigde mijnbouwwerken aanwezig zijn, is een eenmalige afdracht verschuldigd aan de provincie.   
2.  Bij medehouderschap is de afdracht verschuldigd door de aangewezen medehouder.   

### Artikel  77  

1.  De heffingsmaatstaf van de afdracht, bedoeld in artikel 76, is de oppervlakte van het in artikel 76, eerste lid, bedoelde terrein.   
2.  Het tarief over 2003 bedraagt € 4,50 per vierkante meter. Artikel 58, derde lid, is van overeenkomstige toepassing.   

### Artikel  78  

Gedeputeerde staten stellen de afdracht vast en maken het verschuldigde bedrag aan de houder of de aangewezen medehouder bekend.  

### Artikel  79  

Onverminderd het bij of krachtens deze afdeling bepaalde geschieden de heffing en invordering van de afdracht aan de provincie met overeenkomstige toepassing van de [artikelen 11](../../../wet/invorderingswet/1990/BWBR0004770/README.md), [12](../../../wet/invorderingswet/1990/BWBR0004770/README.md), [14](../../../wet/invorderingswet/1990/BWBR0004770/README.md), [17, eerste lid](../../../wet/invorderingswet/1990/BWBR0004770/README.md), [28, eerste, vijfde en zesde lid](../../../wet/invorderingswet/1990/BWBR0004770/README.md), en [29 van de Invorderingswet 1990](../../../wet/invorderingswet/1990/BWBR0004770/README.md) met dien verstande dat gedeputeerde staten in de plaats treden van de ontvanger.  

### Artikel  80  

Indien een afdracht aan de provincie op een later tijdstip op een ander bedrag wordt vastgesteld, wordt bij die latere vaststelling de rentederving in rekening gebracht die voor de betrokkene of voor de provincie uit die latere vaststelling voortvloeit. Daarbij wordt een enkelvoudige rente in rekening gebracht, waarvan het percentage gelijk is aan het percentage van de heffingsrente, bedoeld in [artikel 30f, vijfde lid, van de Algemene wet inzake rijksbelastingen](../../../wet/algemene/wet/inzake/rijksbelastingen/BWBR0002320/README.md).  

### Afdeling  5.2  

####Deelneming in opsporing en winning van koolwaterstoffen en andere taken en activiteiten van de aangewezen vennootschap

### §  5.2.1  

####Algemeen

### Artikel  81  

In deze afdeling wordt verstaan onder: 

a. de vennootschap: de vennootschap, bedoeld in artikel 82, eerste lid;  

b. opsporingswerkzaamheden: werkzaamheden die op grond van een opsporingsvergunning worden of kunnen worden verricht of werkzaamheden die voortvloeien uit het doen van verkenningsonderzoeken naar de aanwezigheid van koolwaterstoffen binnen het vergunningsgebied, dan wel naar nadere gegevens omtrent die koolwaterstoffen;  

c. mijnbouwwerkzaamheden: winnings- en opsporingswerkzaamheden die op grond van een winningsvergunning worden of kunnen worden verricht of werkzaamheden die voortvloeien uit het doen van verkenningsonderzoeken naar de aanwezigheid van koolwaterstoffen binnen het vergunningsgebied, dan wel naar nadere gegevens omtrent die koolwaterstoffen;  

d. opsporingsovereenkomst: een overeenkomst van samenwerking tussen de houder van een opsporingsvergunning en de vennootschap inzake het verrichten van opsporingswerkzaamheden;  

e. mijnbouwovereenkomst: een overeenkomst van samenwerking tussen de houder van een winningsvergunning en de vennootschap inzake het verrichten van mijnbouwwerkzaamheden.    

### Artikel  82  

1.  In het belang van een doelmatige opsporing en winning, een planmatig beheer en een optimale afzet van koolwaterstoffen, wijst Onze Minister een naamloze of een besloten vennootschap met beperkte aansprakelijkheid, waarvan alle aandelen middellijk of onmiddellijk aan de staat behoren, aan, die tot taak heeft: 

a. het deelnemen in opsporingswerkzaamheden op grond van opsporingsovereenkomsten, overeenkomstig paragraaf 5.2.2. van deze afdeling;  

b. het deelnemen in mijnbouwwerkzaamheden op grond van mijnbouwovereenkomsten, overeenkomstig paragraaf 5.2.3. van deze afdeling, met inbegrip van daarmee rechtstreeks verbonden werkzaamheden, waaronder in ieder geval worden begrepen behandeling, transport en verkoop van de gewonnen koolwaterstoffen*;*  

c. het uitvoeren van de taken, het uitoefenen van de rechten en het voldoen aan de verplichtingen die voor de vennootschap voortvloeien uit de overeenkomst van samenwerking, bedoeld in artikel 11, eerste lid, van het koninklijk besluit van 30 mei 1963, nummer 39 (Stcrt. 126) en de daarmee verband houdende regelingen en overeenkomsten;  

d. Onze Minister desgevraagd de inlichtingen te verstrekken die nodig zijn voor de beoordeling van de uitvoerbaarheid van voorgenomen energiebeleid, in het bijzonder ten aanzien van opsporing, winning, beheer en afzet van koolwaterstoffen.     
2.  Onverminderd het eerste lid, kunnen de vennootschap bij besluit van Onze Minister andere taken dan de taken, bedoeld in het eerste lid, worden opgedragen in het algemeen belang van het energiebeleid. Bij of krachtens algemene maatregel van bestuur worden de algemene belangen omschreven ten behoeve waarvan en de gevallen waarin Onze Minister de vennootschap een opdracht als bedoeld in de eerste volzin kan geven. Onze Minister kan aan een besluit tot het geven van een opdracht voorschriften en beperkingen verbinden.   
3.  De vennootschap verricht middellijk of onmiddellijk geen andere activiteiten dan activiteiten ter uitvoering van de taken, bedoeld in het eerste en tweede lid, tenzij Onze Minister daarmee heeft ingestemd. Onze Minister kan voorschriften en beperkingen verbinden aan zijn instemming. De instemming wordt slechts verleend indien die activiteiten en de uitvoering daarvan: 

a. nauw verwant zijn aan de activiteiten ter uitvoering van de taken, bedoeld in het eerste en tweede lid,  

b. een goede uitvoering van die taken niet belemmeren of anderszins bemoeilijken, en  

c. mede het algemeen belang van het energiebeleid dienen.     
4.  Onze Minister kan een besluit tot het geven van een opdracht als bedoeld in het tweede lid onderscheidenlijk een besluit tot instemming als bedoeld in het derde lid intrekken of wijzigen indien niet meer wordt voldaan aan de voorwaarden voor het geven van die opdracht onderscheidenlijk het verlenen van die instemming als bedoeld in het tweede onderscheidenlijk het derde lid.   

### Artikel  83  

1.  Indien de vennootschap activiteiten als bedoeld in artikel 82, derde lid, verricht, is zij verplicht, al dan niet op geconsolideerde basis, een afzonderlijke boekhouding te voeren voor die activiteiten enerzijds en de activiteiten ter uitvoering van haar taken, bedoeld in artikel 82, eerste en tweede lid, anderzijds.   
2.  De afzonderlijke boekhouding is zodanig ingericht dat: 

a. de registratie van de lasten en baten van de verschillende activiteiten gescheiden zijn;  

b. alle lasten en baten, op grond van consequent toegepaste en objectief te rechtvaardigen beginselen inzake kostprijsadministratie, correct worden toegerekend;  

c. de beginselen inzake kostprijsadministratie volgens welke de boekhouding wordt gevoerd, duidelijk zijn vastgelegd.     
3.  De baten die de vennootschap behaalt met de uitvoering van de taken, bedoeld in artikel 82, eerste of tweede lid, worden niet gebruikt voor financiering van de activiteiten, bedoeld in artikel 82, derde lid.   
4.  De vennootschap verricht activiteiten als bedoeld in artikel 82, derde lid, tegen marktconforme tarieven en voorwaarden en op basis van een integrale doorberekening van alle kosten.   

### Artikel  84  

De statuten van de vennootschap en elke wijziging van die statuten behoeven goedkeuring van Onze Minister. Hij onthoudt zijn goedkeuring slechts als door de statuten naar zijn oordeel een behoorlijke vervulling van de taken, genoemd in artikel 82, eerste en tweede lid, onvoldoende is gewaarborgd.  

### Artikel  85  

Onze Minister kan de vennootschap aanwijzingen geven in het belang van een goede vervulling van de in artikel 82, eerste en tweede lid, bedoelde taken.  

### Artikel  86  

1.  De vennootschap verschaft Onze Minister alle gegevens en inlichtingen die hij nodig heeft voor de uitvoering van deze wet.   
2.  Bij ministeriële regeling kunnen regels worden gesteld omtrent de te verstrekken gegevens en inlichtingen en omtrent de wijze en het tijdstip waarop de gegevens en inlichtingen moeten worden verschaft.   

### §  5.2.2  

####Deelneming in opsporingswerkzaamheden

### Artikel  87  

1.  De vennootschap verleent op verzoek van de houder van een opsporingsvergunning medewerking aan de totstandkoming van een opsporingsovereenkomst.   
2.  De opsporingsovereenkomst komt binnen een periode van zes maanden tot stand, ingaande op het tijdstip waarop de vergunninghouder een verzoek als bedoeld in het eerste lid heeft gedaan. Onze Minister kan de termijn van zes maanden eenmaal met ten hoogste zes maanden verlengen. De opsporingsovereenkomst behoeft de instemming van Onze Minister.   
3.  De opsporingsovereenkomst kan niet worden gewijzigd of ontbonden dan na instemming van Onze Minister.   

### Artikel  88  

In de opsporingsovereenkomst worden bepalingen opgenomen, die ertoe strekken dat ten behoeve van de opsporingswerkzaamheden wordt samengewerkt, waarbij: 

a. de vergunninghouder voor 60% en de vennootschap voor 40% belang neemt;  

b. de werken die door het doen van de in artikel 90, eerste lid, onderdeel a, bedoelde investeringen tot stand zijn gekomen voor 60% toebehoren aan de vergunninghouder en voor 40% aan de vennootschap;  

c. de vergunninghouder en de vennootschap ten behoeve van de samenwerking, in verhouding tot ieders belang in de samenwerking, de middelen verstrekken die bestemd zijn voor het doen van de uitgaven, bedoeld in artikel 90, eerste lid, onderdeel a;  

d. op de overeenkomst Nederlands recht van toepassing is.    

### Artikel  89  

In de opsporingsovereenkomst worden bepalingen opgenomen die de vergunninghouder ertoe verplichten: 

a. de voor hem uit de vergunning voortvloeiende rechten uit te oefenen ten behoeve van de samenwerking en overeenkomstig de gezamenlijke besluiten die met inachtneming van artikel 91 zijn genomen door de vergunninghouder en de vennootschap;  

b. het door hem aangaan, wijzigen of beëindigen van duurzame samenwerking met derden ter zake van verkenning en opsporing te onderwerpen aan goedkeuring door de vergunninghouder en de vennootschap gezamenlijk;  

c. aan de samenwerking ten goede te doen komen zijn kennis en ervaring op het gebied van verkenning, opsporing, winning en afzet van koolwaterstoffen en daarmee samenhangende gebieden zoals het transport, de opslag en de behandeling daarvan.    

### Artikel  90  

1.  In de opsporingsovereenkomst worden bepalingen opgenomen die de vennootschap ertoe verplichten: 

a. aan de vergunninghouder te vergoeden 40% van de uitgaven van de vergunninghouder die in overeenstemming met artikel 91 zijn goedgekeurd of in overeenstemming zijn met een goedgekeurd jaarlijks investerings- en financieringsplan;  

b. niet te beletten dat besluiten van de vergunninghouder gebaseerd worden op normale commerciële overwegingen;  

c. zijn stem bij de besluitvorming volgens artikel 91 uit te brengen op grond van transparante, objectieve en niet-discriminerende beginselen.     
2.  In de overeenkomst worden bepalingen opgenomen die ertoe strekken dat ten aanzien van besluiten, inhoudende bij wie opdrachten worden geplaatst voor leveringen, voor de uitvoering van werken en voor het verrichten van diensten: 

a. de vergunninghouder niet verplicht is vooraf aan de vennootschap informatie te geven over het te nemen besluit;  

b. de vennootschap geen stem uitbrengt bij het nemen van het besluit.     

### Artikel  91  

In de opsporingsovereenkomst worden bepalingen opgenomen die ertoe strekken dat: 

a. een gezamenlijk besluit van de vergunninghouder en de vennootschap wordt genomen in een vergadering, waarin de vergunninghouder en de vennootschap worden vertegenwoordigd door een aantal gevolmachtigde personen, in verhouding tot ieders belang in de samenwerking;  

b. een gezamenlijk besluit van de vergunninghouder en de vennootschap, in afwijking van onderdeel a, buiten vergadering kan worden genomen, mits dit gebeurt bij een gezamenlijke schriftelijke verklaring of bij een gelijkluidende schriftelijke verklaring van de vergunninghouder en de vennootschap, door deze of hun gevolmachtigde vertegenwoordigers ondertekend;  

c. een gezamenlijk besluit van de vergunninghouder en de vennootschap, waarbij de vennootschap en, als de vergunning door meerdere personen gehouden wordt, de persoon, bedoeld in artikel 22, vijfde lid, elk een beslissende stem hebben, vereist is voor: 

1°. het jaarlijkse investerings- en financieringsplan;  

2°. niet in het jaarlijkse investerings- en financieringsplan opgenomen activiteiten en aanschaffingen, die een bedrag van € 500 000 te boven gaan;  

3°. de meerjarenplanning ten aanzien van opsporingswerkzaamheden binnen het vergunningsgebied.      

### Artikel  92  

De vergunninghouder neemt geen besluit, inhoudende bij wie opdrachten worden geplaatst voor leveringen, voor het uitvoeren van werken of voor het verrichten van diensten, indien aannemelijk is dat dit besluit leidt tot: 

a. financieel nadeel voor de staat, voorzover het betreft hetgeen ingevolge dit hoofdstuk is verschuldigd, of  

b. financieel nadeel voor de vennootschap.    

### §  5.2.3  

####Deelneming in mijnbouwwerkzaamheden

### Artikel  93  

1.  De houder van een winningsvergunning voor koolwaterstoffen en de vennootschap brengen een mijnbouwovereenkomst tot stand, tenzij Onze Minister bij de vergunningverlening heeft bepaald dat deze verplichting niet geldt. Onze Minister bepaalt uitsluitend dat de verplichting, bedoeld in de vorige volzin, niet geldt als de staat door de overeenkomst naar redelijke schatting financieel nadeel zal lijden.   
2.  De overeenkomst komt binnen een jaar na de verlening van de vergunning tot stand. Onze Minister kan de termijn van een jaar eenmaal met ten hoogste een jaar verlengen. De overeenkomst behoeft de instemming van Onze Minister.   
3.  Tot het tijdstip waarop de instemming wordt verleend, verricht de vergunninghouder geen winningswerkzaamheden. Tot dat tijdstip behoeven besluiten als bedoeld in artikel 97, tweede lid, de instemming van de vennootschap.   
4.  Artikel 87, derde lid, is van overeenkomstige toepassing.   

### Artikel  94  

1.  Artikel 88 is van overeenkomstige toepassing.   
2.  Voorts worden in de overeenkomst bepalingen opgenomen, die ertoe strekken dat ten behoeve van de mijnbouwwerkzaamheden wordt samengewerkt, waarbij: 

a. de vergunninghouder de uit de voorkomens gewonnen en beschikbare hoeveelheden koolwaterstoffen voor 40% in eigendom overdraagt aan de vennootschap;  

b. zowel de vergunninghouder als de vennootschap gerechtigd is het eigen aandeel in de gewonnen en beschikbare hoeveelheden koolwaterstoffen in natura op te nemen, met dien verstande dat zij ernaar streven zoveel mogelijk samen te werken bij de verkoop van de gewonnen en beschikbare hoeveelheden koolwaterstoffen uit de voorkomens;  

c. de vergunninghouder en de vennootschap ten behoeve van de afzet regelmatig overleg plegen.     
3.  In de overeenkomst wordt het bedrag vastgesteld van de door de vergunninghouder reeds gemaakte kosten: 

a. die naar redelijkheid kunnen worden toegeschreven aan de activiteiten die tot het aantreffen van het voorkomen hebben geleid;  

b. van de verdere evaluatie van dat voorkomen;  

c. van investeringen ten behoeve van de mijnbouwwerkzaamheden.     

### Artikel  95  

1.  Artikel 89 is van overeenkomstige toepassing.   
2.  Voorts worden in de overeenkomst bepalingen opgenomen die de vergunninghouder ertoe verplichten: 

a. zorg te dragen dat de werken die voor de totstandkoming van de overeenkomst tot stand zijn gekomen binnen het vergunningsgebied, voor 60% gaan toebehoren aan de vergunninghouder en voor 40% gaan toebehoren aan de vennootschap;  

b. de vennootschap tijdig in te lichten en in staat te stellen om een belang tot een percentage van 40 te nemen in te treffen regelingen die verband houden met de winning en de afzet van de gewonnen koolwaterstoffen, zoals het transport, de opslag en de behandeling daarvan.     

### Artikel  96  

1.  Artikel 90 is van overeenkomstige toepassing.   
2.  Voorts wordt in de overeenkomst een bepaling opgenomen die de vennootschap ertoe verplicht aan de vergunninghouder terstond te vergoeden 40% van het bedrag, bedoeld in artikel 94, derde lid, vermeerderd met een enkelvoudige rente, waarvan het percentage gelijk is aan dat van de wettelijke rente, over een tijdvak van ten hoogste vijf jaar, te rekenen vanaf het tijdstip waarop de desbetreffende kosten zijn gemaakt.   
3.  Het tweede lid blijft buiten toepassing, voorzover de vennootschap in het kader van een opsporingsovereenkomst de in artikel 94, derde lid, bedoelde kosten reeds heeft voldaan.   

### Artikel  97  

1.  Artikel 91, onderdelen a en b, is van overeenkomstige toepassing.   
2.  Voorts worden in de overeenkomst bepalingen opgenomen die ertoe strekken dat een gezamenlijk besluit van de vergunninghouder en de vennootschap, waarbij de vennootschap en, als de vergunning door meerdere personen gehouden wordt, de persoon, bedoeld in artikel 22, vijfde lid, elk een beslissende stem hebben, vereist is voor: 

1°. het jaarlijkse investerings- en financieringsplan;  

2°. niet in het jaarlijkse investerings- en financieringsplan opgenomen activiteiten en aanschaffingen, die een bedrag van € 500 000 te boven gaan;  

3°. de meerjarenplanning ten aanzien van mijnbouwwerkzaamheden binnen het vergunningsgebied;  

4°. het de vergunninghouder toestaan dat overeenkomstig het beperkte doel van de samenwerking een deel van de mijnbouwwerkzaamheden niet of niet langer zal geschieden voor rekening van de vergunninghouder en de vennootschap gezamenlijk;  

5°. het aangaan van verplichtingen tot levering van koolwaterstoffen;  

6°. besluiten inzake het vervoer van gewonnen koolwaterstoffen.     

### Artikel  97a  

Artikel 92 is van overeenkomstige toepassing.  

### Artikel  97b  

1.  Indien na toepassing van het slot van de eerste volzin van artikel 93, eerste lid, in een ander voorkomen in het vergunningsgebied koolwaterstoffen worden aangetoond, kan Onze Minister besluiten dat alsnog een overeenkomst als bedoeld in artikel 93 tot stand wordt gebracht. Deze paragraaf is van overeenkomstige toepassing op die overeenkomst, met dien verstande dat: 

a. de overeenkomst slechts betrekking heeft op dit andere voorkomen;  

b. de overeenkomst tot stand komt binnen een jaar na het besluit van Onze Minister.     
2.  In afwijking van artikel 146, vierde lid, kan Onze Minister op verzoek van de vennootschap in overeenstemming met de vergunninghouder besluiten dat deze paragraaf van overeenkomstige toepassing is op een winningsvergunning als bedoeld in artikel 143, tweede lid, met dien verstande dat: 

a. de mijnbouwovereenkomst tot één of meer voorkomens van koolwaterstoffen in het vergunningsgebied kan worden beperkt;  

b. in de mijnbouwovereenkomst bepalingen kunnen worden opgenomen die afwijken van de artikelen 94, 95, 96 en 97;  

c. de overeenkomst tot stand komt binnen een jaar na het besluit van Onze Minister.     

### Afdeling  5.3  

####Afdrachten in verband met andere vergunningen dan die tot het opsporen en het winnen van koolwaterstoffen

### Artikel  98  

1.  De houder van een vergunning tot het winnen van andere delfstoffen dan koolwaterstoffen en de houder van een vergunning tot het winnen van aardwarmte zijn jaarlijks een afdracht verschuldigd aan de staat, voorzover dit in aan de vergunning verbonden voorschriften is bepaald. De afdracht wordt afgestemd op de omvang van of de voordelen behaald met het winnen en de daarmee samenhangende activiteiten.   
2.  De houder van een opslagvergunning is jaarlijks een afdracht verschuldigd aan de staat, voorzover dit in aan de vergunning verbonden voorschriften is bepaald. De afdracht wordt afgestemd op de omvang van of de voordelen behaald met het opslaan en de daarmee samenhangende activiteiten.   
3.  De houder van een vergunning als bedoeld in het eerste of tweede lid die een terrein binnen een provincie in gebruik heeft, waarbinnen voor het winnen of het opslaan benodigde mijnbouwwerken aanwezig zijn, is een eenmalige afdracht verschuldigd aan de provincie, voorzover dit in aan de vergunning verbonden voorschriften is bepaald. De afdracht wordt afgestemd op de regeling in afdeling 5.1.2.   
4.  Indien de vergunning wordt gehouden door meer dan een natuurlijke persoon of rechtspersoon, wordt in aan de vergunning te verbinden voorschriften bepaald in hoeverre ieder van deze personen een afdracht als bedoeld in het eerste tot en met derde lid verschuldigd is.   

### Artikel  100  

Onverminderd het bij of krachtens deze afdeling bepaalde geschieden de heffing en invordering van de afdracht aan de staat of een vooruitbetaling op een afdracht met overeenkomstige toepassing van de [artikelen 11](../../../wet/invorderingswet/1990/BWBR0004770/README.md), [12](../../../wet/invorderingswet/1990/BWBR0004770/README.md), [14](../../../wet/invorderingswet/1990/BWBR0004770/README.md), [17, eerste lid](../../../wet/invorderingswet/1990/BWBR0004770/README.md), [25, eerste en tweede lid](../../../wet/invorderingswet/1990/BWBR0004770/README.md), [28, eerste, tweede, vijfde en zesde lid](../../../wet/invorderingswet/1990/BWBR0004770/README.md), en [29 van de Invorderingswet 1990](../../../wet/invorderingswet/1990/BWBR0004770/README.md) met dien verstande dat Onze Minister in de plaats treedt van de ontvanger.  

### Artikel  101  

1.  Indien een afdracht als bedoeld in artikel 98, eerste lid, aan de staat of een vooruitbetaling op een afdracht als bedoeld in artikel 98, eerste lid, op een later tijdstip op een ander bedrag wordt vastgesteld, wordt bij die latere vaststelling de rentederving in rekening gebracht die voor de betrokkene of voor de staat uit die latere vaststelling voortvloeit. Daarbij wordt een enkelvoudige rente in rekening gebracht.   
2.  Aan de betrokkene wordt een enkelvoudige rente in rekening gebracht over het bedrag waarvoor overeenkomstig [artikel 25 van de Invorderingswet 1990](../../../wet/invorderingswet/1990/BWBR0004770/README.md) uitstel van betaling is verleend. De rente wordt berekend over het tijdvak waarvoor uitstel is verleend.   
3.  Het percentage van de rente, bedoeld in het eerste en het tweede lid, is gelijk aan het percentage van de heffingsrente, bedoeld in [artikel 30f, vijfde lid, van de Algemene wet inzake rijksbelastingen](../../../wet/algemene/wet/inzake/rijksbelastingen/BWBR0002320/README.md).   
4.  Een rente, bedoeld in het eerste en het tweede lid, is aan de staat verschuldigd met ingang van de dag na die waarop de vaststelling aan de betrokkene bekend is gemaakt. Artikel 100 is van overeenkomstige toepassing ten aanzien van de betaling en de invordering van deze rente.   

### Afdeling  5.4  

####Het stellen van zekerheid

### Artikel  102  

1.  Voorzover twijfel bestaat of degene die ingevolge dit hoofdstuk een afdracht aan de staat verschuldigd zal worden deze zal voldoen, kan Onze Minister bepalen dat de betrokkene zekerheid stelt voor de voldoening van de afdracht.   
2.  Het bedrag en de termijn waarvoor en het tijdstip en de wijze waarop de zekerheid wordt gesteld, dienen ten genoegen van Onze Minister te zijn.   
3.  De verplichtingen van dit artikel blijven na afloop van de vergunning van kracht, tenzij eerder aan de betalingsverplichtingen is voldaan.   

### Afdeling  5.5  

####Uitvoeringsregels

### Artikel  103  

1.  Bij of krachtens algemene maatregel van bestuur kunnen in ieder geval nadere regels worden gesteld omtrent: 

a. de uitvoering van dit hoofdstuk;  

b. afdrachten in verband met andere vergunningen dan die tot het opsporen en het winnen van koolwaterstoffen.     
2.  De voordracht voor een krachtens het eerste lid, onderdeel b, vast te stellen algemene maatregel van bestuur wordt niet eerder gedaan dan vier weken nadat het ontwerp aan de beide kamers der Staten-Generaal is overgelegd.   

### Afdeling  5.6  

####Wetenschappelijk onderzoek

### Artikel  104  

Dit hoofdstuk is niet van toepassing ten aanzien van vergunningen als bedoeld in artikel 24.  

### Hoofdstuk  6  

####Adviseurs

### §  6.1  

####De Mijnraad

### Artikel  105  

1.  Er is een Mijnraad.   
2.  De Mijnraad heeft tot taak om in verband met het opsporen of winnen van delfstoffen of aardwarmte, dan wel het opslaan van stoffen: 

a. Onze Minister desgevraagd te adviseren over door hem te geven beschikkingen;  

b. Onze Minister desgevraagd de inlichtingen te verstrekken die nodig zijn voor de beoordeling van de uitvoerbaarheid van voorgenomen wettelijke voorschriften en algemene beleidsvoornemens.     
3.  Onze Minister vraagt in elk geval advies aan de Mijnraad inzake door hem te geven beschikkingen inzake verlening of intrekking van vergunningen als bedoeld in artikel 6 of  25.   

### Artikel  106  

1.  De Mijnraad bestaat uit een voorzitter en ten hoogste negen andere leden.   
2.  De voorzitter en de andere leden van de Mijnraad worden door Onze Minister benoemd, geschorst en ontslagen. De raad kan uit zijn midden ondervoorzitters aanwijzen. De benoeming van de leden geschiedt op grond van hun deskundigheid op gebieden die van belang zijn voor de mijnbouw en met de mijnbouw verwante activiteiten.   
3.  De leden worden benoemd voor ten hoogste vier jaar. Herbenoeming kan telkens voor ten hoogste vier jaar plaatsvinden.   

### Artikel  107  

1.  De Mijnraad heeft een secretariaat, dat bestaat uit een of meer door Onze Minister aan te wijzen personen.   
2.  De aangewezen personen zijn voor hun werkzaamheden voor de Mijnraad uitsluitend verantwoording schuldig aan de raad.   

### Artikel  108  

Leden van de Mijnraad onthouden zich van stemming over een advies, indien dit een zaak betreft waarbij zij persoonlijk belang hebben.  

### Artikel  109  

1.  De Mijnraad stelt een bestuursreglement vast.   
2.  Het bestuursreglement en de daarin aangebrachte wijzigingen behoeven de goedkeuring van Onze Minister.   

### Artikel  110  

De Mijnraad stelt jaarlijks voor 1 juli een verslag op van de werkzaamheden en de doelmatigheid en doeltreffendheid van zijn werkzaamheden en werkwijze in het afgelopen kalenderjaar. Het verslag wordt aan Onze Minister toegezonden.  

### Artikel  111  

De Mijnraad verstrekt desgevraagd aan Onze Minister de voor de uitoefening van zijn taak benodigde inlichtingen. Onze Minister kan inzage vorderen van zakelijke gegevens en bescheiden, voorzover dat voor de vervulling van zijn taak redelijkerwijs nodig is.  

### Artikel  112  

Het beheer van de bescheiden betreffende de werkzaamheden van de Mijnraad geschiedt op overeenkomstige wijze als bij het Ministerie van Economische Zaken. De bescheiden worden na beëindiging van de werkzaamheden van de raad opgeborgen in het archief van dat ministerie.  

### §  6.2  

####De Technische commissie bodembeweging

### Artikel  113  

In deze paragraaf wordt verstaan onder: 

a. commissie: Technische commissie bodembeweging;  

b. mijnbouwactiviteiten: activiteiten als bedoeld in de artikelen 1, onderdeel d tot en met i, en 51;  

c. mijnbouwondernemer: natuurlijke persoon of rechtspersoon die mijnbouwactiviteiten verricht.    

### Artikel  114  

1.  Er is een Technische commissie bodembeweging.   
2.  De commissie heeft tot taak om in verband met de gevolgen van mijnbouwactiviteiten voor beweging van de aardbodem en schade die daarvan het gevolg kan zijn: 

a. Onze Minister desgevraagd te adviseren over door hem te geven beschikkingen;  

b. Onze Minister desgevraagd de inlichtingen te verstrekken die nodig zijn voor de beoordeling van de uitvoerbaarheid van voorgenomen wettelijke voorschriften;  

c. degene bij wie schade is te verwachten door bodembeweging die redelijkerwijs het gevolg kan zijn van mijnbouwactiviteiten, desgevraagd kosteloos inlichtingen te verstrekken omtrent het verband tussen de bodembeweging en de mijnbouwactiviteiten;  

d. degene bij wie zaakschade is opgetreden door bodembeweging die redelijkerwijs het gevolg kan zijn van mijnbouwactiviteiten, desgevraagd advies te geven omtrent het verband tussen die schade en de mijnbouwactiviteiten alsmede de hoogte van het schadebedrag.     
3.  Onze Minister vraagt in elk geval advies aan de commissie voordat hij op grond van artikel 46 een bedrag waarvoor zekerheid moet worden gesteld, vaststelt of wijzigt.   
4.  De commissie brengt aan Onze Minister advies uit omtrent bodembeweging als bedoeld artikel 31b, onderdeel m.   

### Artikel  115  

1.  De Technische commissie bodembeweging bestaat uit een voorzitter en ten hoogste negen andere leden.   
2.  De voorzitter en de andere leden van de commissie worden door Onze Minister benoemd, geschorst en ontslagen. De benoeming van de leden geschiedt op grond van hun deskundigheid op gebieden die van belang zijn voor de mijnbouw en met de mijnbouw verwante activiteiten. De commissie kan uit zijn midden ondervoorzitters aanwijzen.   
3.  De leden worden benoemd voor ten hoogste vier jaar. Herbenoeming kan telkens voor ten hoogste vier jaar plaatsvinden.   

### Artikel  116  

1.  Alvorens de commissie om advies als bedoeld in artikel 114, tweede lid, onderdeel d, wordt gevraagd, stelt degene die schade heeft geleden die naar zijn mening aan een mijnbouwondernemer kan worden toegerekend, deze schriftelijk aansprakelijk onder vordering van schadevergoeding. De aansprakelijkstelling geschiedt binnen drie maanden na het moment waarop de benadeelde bekend is geworden of redelijkerwijs bekend had kunnen zijn met de schade.   
2.  De in het eerste lid bedoelde benadeelde kan de commissie om advies verzoeken, indien binnen drie maanden na de datum van verzending van de aansprakelijkheidstelling geen overeenstemming is bereikt met de mijnbouwondernemer over vergoeding van de schade.   
3.  Een adviesaanvraag wordt uiterlijk binnen een maand na het verstrijken van de termijn, genoemd in het tweede lid, ingediend bij de commissie. De commissie kan op verzoek van de benadeelde of de betrokken mijnbouwondernemer de termijn verlengen met een door haar te bepalen periode.   
4.  Indien de benadeelde in onzekerheid verkeert tot welke mijnbouwondernemer de aansprakelijkstelling moet worden gericht, verstrekt de commissie, voorzover haar bekend, hem naam en adres van de bedoelde onderneming.   

### Artikel  117  

1.  Van de adviesaanvrager, bedoeld in artikel 114, tweede lid, onderdeel d, wordt door het secretariaat van de commissie een bijdrage geheven.   
2.  De bijdrage is: € 90 voor een natuurlijk persoon, en € 181 voor andere dan onder a bedoelde personen.   
3.  Het advies wordt in behandeling genomen nadat de aanvrager het verschuldigde bedrag op een door het secretariaat te bepalen wijze heeft voldaan.   
4.  Indien uit het advies blijkt dat de schade geheel of gedeeltelijk kan worden toegerekend aan mijnbouwactiviteiten, wordt de bijdrage terugbetaald aan de aanvrager. Dit geldt uitsluitend als het bedrag, genoemd in het advies van de commissie, hoger is dan het bedrag dat de mijnbouwondernemer bereid was te betalen naar aanleiding van de aansprakelijkstelling, bedoeld in artikel 116.   
5.  De in het tweede lid genoemde bedragen kunnen bij ministeriële regeling worden gewijzigd voorzover de consumentenprijsindex daartoe aanleiding geeft.   

### Artikel  118  

1.  De commissie neemt een adviesaanvraag niet in behandeling, indien er kennelijk geen verband bestaat tussen de schade en de mijnbouwactiviteiten.   
2.  Indien de commissie een adviesaanvraag in behandeling neemt, zendt zij afschrift van de adviesaanvraag aan de betrokken mijnbouwondernemer. Deze kan desgewenst binnen een maand na de datum van verzending schriftelijk reageren op de aanvraag.   

### Artikel  119  

1.  De commissie stelt onderzoek in naar het oorzakelijk verband tussen de verrichte mijnbouwactiviteiten en de schade, alsmede naar de hoogte van het schadebedrag. Zij kan deskundigen opdracht verlenen onderzoek te verrichten.   
2.  De commissie brengt binnen drie, doch uiterlijk binnen zes maanden na het moment waarop de adviesaanvraag is ingediend, een voorlopig advies uit aan de adviesaanvrager en de mijnbouwondernemer.   
3.  De adviesaanvrager en de mijnbouwondernemer kunnen schriftelijk bedenkingen inbrengen tegen het voorlopig advies binnen een maand na de datum van verzending van het voorlopig advies.   
4.  De commissie stelt vervolgens een definitief advies vast.   
5.  Het advies bevat een oordeel over het oorzakelijk verband tussen de verrichte mijnbouwactiviteiten en de schade, alsmede de hoogte van het schadebedrag.   

### Artikel  120  

1.  De commissie kan van de mijnbouwondernemer alle inlichtingen vorderen die zij nodig acht ter uitvoering van de haar in artikel 114, tweede lid, opgedragen taken.   
2.  De mijnbouwondernemer verstrekt de commissie binnen een door haar gestelde redelijke termijn de gewenste inlichtingen.   
3.  Indien de commissie inlichtingen heeft verkregen ter uitvoering van de taak, bedoeld in artikel 114, tweede lid, onderdeel d, verstrekt zij deze aan de adviesaanvrager, tenzij sprake is van gegevens als bedoeld in [artikel 10, eerste lid, onderdeel c, van de Wet openbaarheid van bestuur](../../../wet/wet/openbaarheid/van/bestuur/BWBR0005252/README.md).   

### Artikel  121  

De artikelen 107 tot en met 112 zijn van overeenkomstige toepassing op de Technische commissie bodembeweging.  

### Artikel  122  

Bij ministeriële regeling worden in elk geval nadere regels gesteld omtrent de bij de adviesaanvraag te verstrekken gegevens en kunnen nadere regels worden gesteld omtrent de adviesprocedure, bedoeld in artikel 114, tweede lid, onderdeel d.  

### Hoofdstuk  7  

####Rapportage

### Artikel  123  

1.  Degene die activiteiten verricht waarop het bij en krachtens artikel 49, eerste lid, artikel 51, eerste lid, of 52, eerste lid, bepaalde van toepassing is verstrekt aan Onze Minister de op grond van het vijfde lid bepaalde gegevens, voorzover de betrokkene in verband met die activiteiten in het bezit van deze gegevens is gekomen.   
2.  Onze Minister kan de verstrekte gegevens, of een deel van die gegevens, doen beheren door door hem daartoe aan te wijzen instellingen, welke hem desgevraagd mede van advies dienen aan de hand van die gegevens.   
3.  De verstrekte gegevens zijn gegevens als bedoeld in [artikel 10, eerste lid, onderdeel c, van de Wet openbaarheid van bestuur](../../../wet/wet/openbaarheid/van/bestuur/BWBR0005252/README.md).   
4.  De op grond van het vijfde lid, onderdeel c, aangewezen gegevens verliezen op een op grond van dat onderdeel bepaald tijdstip hun vertrouwelijk karakter. Na dit tijdstip is [artikel 10, eerste lid, onderdeel c, van de Wet openbaarheid van bestuur](../../../wet/wet/openbaarheid/van/bestuur/BWBR0005252/README.md) niet meer van toepassing op deze aangewezen gegevens.   
5.  Bij of krachtens algemene maatregel van bestuur worden: 

a. de gegevens bepaald die aan Onze Minister worden verstrekt;  

b. regels gesteld omtrent het tijdstip en de wijze waarop de gegevens worden verstrekt, omtrent het beheer van de gegevens en omtrent het gebruik dat van de gegevens kan worden gemaakt;  

c. regels gesteld omtrent het tijdstip waarop [artikel 10, eerste lid, onderdeel c, van de Wet openbaarheid van bestuur](../../../wet/wet/openbaarheid/van/bestuur/BWBR0005252/README.md) niet meer van toepassing is op deze gegevens.     
6.  Dit artikel is van overeenkomstige toepassing op bescheiden en monsters.   

### Artikel  124  

1.  Onze Minister zendt aan de Commissie van de Europese Gemeenschappen ieder jaar een verslag met gegevens over: 

a. de gebieden die voor het opsporen en winnen van koolwaterstoffen zijn vrijgegeven;  

b. de verleende vergunningen voor koolwaterstoffen;  

c. de houders van de verleende vergunningen voor koolwaterstoffen en de samenstelling van die houders;  

d. de geraamde reserves aan koolwaterstoffen.     
2.  Onze Minister zendt het in het eerste lid bedoelde verslag tevens aan de beide kamers der Staten-Generaal en legt het voor een ieder ter inzage. Hij doet van deze terinzagelegging mededeling in de Staatscourant.   
3.  Onze Minister zendt aan de Commissie van de Europese Gemeenschappen om de drie jaar een verslag over het register, bedoeld in artikel 31m, en andere door de Commissie opgevraagde informatie.   

### Artikel  125  

1.  Onze Minister zendt tweejaarlijks aan de beide kamers der Staten-Generaal een overzicht van aardgasactiviteiten.   
2.  Het overzicht bevat tenminste: 

a. de aangevraagde, dan wel de verleende opsporings- en winningsvergunningen voorzover deze betrekking hebben op het opsporen of winnen van aardgas;  

b. de opgespoorde aardgasvoorkomens waarbij wordt aangegeven: 

1°. in welke vergunningsgebieden deze voorkomens zijn opgespoord en  

2°. of uit deze voorkomens aardgas wordt gewonnen en zo niet, wanneer daarmee wordt aangevangen;    

c. de omvang van de opgespoorde en overige aardgasreserves waarbij de aardgasreserves die in geologisch of geografisch opzicht met elkaar samenhangen afzonderlijk worden vermeld;  

d. een raming van de winning van aardgas per vergunninggebied, dan wel gebieden die in geologisch of geografisch opzicht met elkaar samenhangen over een periode van tien jaar, aanvangend met het jaar waarin het overzicht aan de beide kamers der Staten-Generaal wordt gezonden;  

e. de bestaande en toekomstige faciliteiten voor de ondergrondse opslag van aardgas;  

f. de winningsplannen, als bedoeld in artikel 34, die zijn ingediend en waarvoor de instemming van Onze Minister is gegeven.     

### Hoofdstuk  8  

####Toezicht en handhaving

### §  8.1  

####Het Staatstoezicht op de mijnen

### Artikel  126  

1.  Er is een Staatstoezicht op de mijnen. Het Staatstoezicht op de mijnen ressorteert onder Onze Minister.   
2.  Aan het hoofd van het Staatstoezicht op de mijnen staat de inspecteur-generaal der mijnen.   

### Artikel  127  

1.  Het Staatstoezicht op de mijnen heeft tot taak het toezien op het verrichten van verkenningsonderzoeken, op het opsporen en het winnen van delfstoffen en aardwarmte en op het opslaan van stoffen.   
2.  De inspecteur-generaal der mijnen stelt na elke inspectie, verricht in het kader van paragraaf 3.2 een verslag op over de naleving van de voorschriften en de voorgeschreven maatregelen. Het verslag wordt ter kennis gebracht van de betrokken houder van een vergunning voor permanent opslaan voor CO <sub>2</sub> of, indien de vergunning door meerdere personen wordt gehouden, een aangewezen persoon als bedoeld in artikel 22 en binnen twee maanden na de inspectie openbaar gemaakt.   

### Artikel  128  

1.  De inspecteur-generaal der mijnen brengt jaarlijks voor 1 mei aan Onze Minister verslag uit over de werkzaamheden van het Staatstoezicht op de mijnen in het afgelopen jaar.   
2.  De inspecteur-generaal der mijnen doet in het verslag de aanbevelingen die hij wenselijk acht met het oog op een doelmatige en voortvarende uitvoering in de toekomst van de in artikel 127 genoemde activiteiten.   

### Artikel  129  

1.  Met het toezicht op de naleving van het bepaalde bij of krachtens deze wet, met uitzondering van het bij of krachtens artikel 52 bepaalde, zijn belast de bij besluit van Onze Minister daartoe aangewezen ambtenaren van het Staatstoezicht op de mijnen, voorzover niet op grond van artikel 131 het toezicht aan anderen is opgedragen.   
2.  Van een besluit als bedoeld in het eerste lid wordt mededeling gedaan door plaatsing in de Staatscourant.   

### Artikel  130  

In respectievelijk op bij of krachtens algemene maatregel van bestuur te bepalen gevallen en wijze kan de houder van een vergunning als bedoeld in artikel 6 of  25 dan wel degene die een verkenningsonderzoek uitvoert of voornemens is uit te voeren, worden verplicht de in de artikelen 129 en 131 bedoelde ambtenaren bij de uitoefening van hun bevoegdheden te vervoeren naar door deze ambtenaren aan te duiden plaatsen waar met gebruikmaking van de vergunning activiteiten worden of zullen worden uitgevoerd dan wel waar een verkenningsonderzoek wordt of zal worden uitgevoerd.  

### §  8.2  

####Toezicht in bepaalde gevallen

### Artikel  131  

1.  Bij besluit van Onze Minister kunnen andere ambtenaren worden aangewezen die zijn belast met het toezicht op de naleving van het bepaalde bij of krachtens deze wet met uitzondering van het bij of krachtens artikel 52 bepaalde, voorzover het toezicht bepaalde in het besluit aangegeven gevallen betreft.   
2.  Onze Minister wijst ambtenaren die onder een van Onze andere Ministers ressorteren niet aan, dan in overeenstemming met Onze Minister wie het aangaat.   
3.  Van een besluit als bedoeld in het eerste lid wordt mededeling gedaan door plaatsing in de Staatscourant.   

### Artikel  131a  

1.  Met het toezicht op de naleving van het bepaalde bij of krachtens artikel 52 zijn binnen hun ambtsgebied belast de bij besluit van gedeputeerde staten aangewezen ambtenaren.   
2.  Gedeputeerde staten wijzen ambtenaren die niet onder hen ressorteren niet aan dan in overeenstemming met het bestuursorgaan onder wie de desbetreffende ambtenaren ressorteren.   
3.  Van een besluit als bedoeld in het eerste lid wordt mededeling gedaan door plaatsing in het provinciaal blad.   

### §  8.3  

####Handhaving

### Artikel  132  

Onze Minister is bevoegd tot oplegging van een last onder bestuursdwang ter handhaving van de bij of krachtens deze wet gestelde verplichtingen, met uitzondering van de verplichtingen die bij of krachtens artikel 52 zijn gesteld.  

### Artikel  133  

1.  Overtreding van artikel 43, tweede lid, wordt gestraft met geldboete van de tweede categorie.   
2.  Het in dit artikel strafbaar gestelde feit is een overtreding.   

### Hoofdstuk  9  

####Waarborgfonds mijnbouwschade

### §  9.1  

####Algemene bepalingen

### Artikel  134  

1.  Onder de in dit hoofdstuk gebruikte begrippen wordt verstaan hetgeen daaronder wordt verstaan in artikel 113.   
2.  Dit hoofdstuk is van toepassing op mijnbouwondernemers voorzover deze mijnbouwactiviteiten verrichten aan de landzijde van de in de bijlage bij deze wet vastgelegde lijn.   

### Artikel  135  

1.  Er is een Waarborgfonds mijnbouwschade.   
2.  Het waarborgfonds bezit rechtspersoonlijkheid en is gevestigd te 's-Gravenhage.   
3.  Onze Minister is belast met het beheer van het waarborgfonds.   
4.  Het waarborgfonds ontvangt: 

a. een door een mijnbouwondernemer jaarlijks verschuldigde bijdrage, op te leggen door Onze Minister, met inachtneming van bij algemene maatregel van bestuur te stellen regels;  

b. rentebaten die via het waarborgfonds zijn verkregen;  

c. het batig saldo van de laatstelijk afgesloten rekening van het waarborgfonds;  

d. andere inkomsten.     
5.  Bij algemene maatregel van bestuur worden in elk geval regels gesteld omtrent: 

a. de maatstaf ter bepaling van de hoogte van de bijdrage, met inachtneming van: 

1°. de omvang van de mijnbouwactiviteiten van een mijnbouwondernemer aan de landzijde van de in de bijlage bij deze wet vastgelegde lijn,  

2°. de hoogte van de schadevergoedingen die de vijf voorafgaande jaren ten laste van het waarborgfonds zijn toegekend in verband met mijnbouwactiviteiten van de desbetreffende mijnbouwondernemer of diens rechtsvoorganger,  

3°. de aard van de desbetreffende mijnbouwactiviteiten, en  

4°. de in het waarborgfonds aanwezige baten in relatie tot de begrote uitgaven;    

b. het tijdstip waarop de bijdrage verschuldigd wordt, en  

c. de verschuldigdheid van rente als de bijdrage op een later tijdstip op een ander bedrag wordt vastgesteld.     
6.  Niet in het jaar van ontvangst bestede gelden blijven in het waarborgfonds.   
7.  Bij algemene maatregel van bestuur worden regels gesteld omtrent het vermogen van het waarborgfonds, mede met inachtneming van het totale bedrag aan schadevergoedingen dat mijnbouwondernemers gedurende in elk geval de laatste vijf jaar voorafgaande aan het tijdstip van inwerkingtreding van deze wet hebben betaald aan natuurlijke personen bij wie in die periode zaakschade is opgetreden als gevolg van door die mijnbouwondernemers verrichte mijnbouwactiviteiten.   

### Artikel  136  

1.  Bij of krachtens algemene maatregel van bestuur kunnen nadere regels worden gesteld omtrent de inrichting en de administratie van het waarborgfonds, alsmede het daarop uit te oefenen toezicht.   
2.  Onze Minister doet jaarlijks verslag aan beide kamers der Staten-Generaal omtrent het over het waarborgfonds gevoerde beheer.   

### §  9.2  

####Schadevergoeding bij insolventie

### Artikel  137  

Onze Minister kent een natuurlijke persoon bij wie zaakschade is opgetreden als gevolg van mijnbouwactiviteiten op diens verzoek een schadevergoeding toe ten laste van het waarborgfonds, indien: 

a. de betrokken mijnbouwondernemer failliet is verklaard, surséance van betaling is verleend of ten aanzien van hem de schuldsaneringsregeling natuurlijke personen van toepassing is verklaard, of  

b. de betrokken mijnbouwondernemer heeft opgehouden te bestaan of is overleden, en  

c. de schade niet reeds geheel of gedeeltelijk uit anderen hoofde is vergoed.    

### Artikel  138  

1.  Indien op het moment waarop zich een van de gebeurtenissen, genoemd in 137, onderdeel a of b, voordoet de persoon, bedoeld in de aanhef van dat artikel nog geen adviesaanvraag als bedoeld in artikel 114, tweede lid, onderdeel d, had ingediend, dient die persoon alsnog een aanvraag in: 

a. uiterlijk drie maanden na het moment waarop de desbetreffende gebeurtenis zich heeft voorgedaan, of,  

b. als hij op dat moment nog niet met de schade bekend kon zijn, binnen drie maanden na het moment waarop hij met de schade bekend is geworden of redelijkerwijs bekend had kunnen zijn.     
2.  De artikelen 117 tot en met 119 zijn van toepassing, met dien verstande dat de artikelen 118, tweede lid, en 119, tweede en derde lid, voorzover betrekking hebbend op de mijnbouwondernemer, buiten toepassing blijven. De commissie zendt Onze Minister afschriften van de adviesaanvraag en het voorlopig advies.   

### Artikel  139  

1.  De persoon, bedoeld in artikel 137, dient zijn verzoek bij het waarborgfonds in uiterlijk drie maanden na het moment waarop de commissie het advies, bedoeld in artikel 119, vierde lid, heeft vastgesteld en overlegt daarbij in ieder geval dat advies.   
2.  Bij of krachtens algemene maatregel van bestuur kunnen nadere regels worden gesteld omtrent de indiening en de behandeling van, alsmede de beslissing op het verzoek.   

### §  9.3  

####Voorschotten

### Artikel  140  

1.  Onze Minister kent een natuurlijke persoon van wie in het voorlopig advies, bedoeld in artikel 119, tweede lid, dan wel het definitieve advies, bedoeld in artikel 119, vierde lid, is vastgesteld dat bij hem zaakschade als gevolg van mijnbouwactiviteiten is opgetreden op diens verzoek een voorschot ten laste van het waarborgfonds toe, indien: 

a. de mijnbouwondernemer bedenkingen heeft tegen het voorlopig advies dan wel het definitieve advies betwist, en  

b. noodzakelijke maatregelen moeten worden getroffen ter herstel of beperking van de schade.  

Het bedrag dat aan voorschotten kan worden verstrekt bedraagt ten hoogste 60 procent van het schadebedrag dat in het voorlopig advies wordt vermeld.     
2.  Indien in een overeenkomst als bedoeld in [artikel 900 van Boek 7 van het Burgerlijk Wetboek](../../../wet/burgerlijk/wetboek/boek/7/BWBR0005290/README.md) of bij onherroepelijke rechterlijke uitspraak wordt vastgesteld dat de schade niet het gevolg is van de mijnbouwactiviteiten dan wel het schadebedrag op een lager bedrag wordt vastgesteld dan het bedrag dat in totaal aan voorschotten is verstrekt, betaalt de persoon, bedoeld in het eerste lid, binnen drie maanden na het moment waarop die overeenkomst is gesloten of die uitspraak is gedaan het voorschot dan wel het verschil tussen het schadebedrag en het voorschot terug aan het waarborgfonds.   

### Artikel  141  

1.  De persoon, bedoeld in artikel 140, eerste lid, kan vanaf het moment waarop de commissie een voorlopig advies als bedoeld in artikel 119, tweede lid, heeft uitgebracht, een verzoek om een voorschot indienen. Hij overlegt daarbij in ieder geval dat voorlopig advies.   
2.  Bij of krachtens algemene maatregel van bestuur kunnen nadere regels worden gesteld omtrent de indiening en de behandeling van, alsmede de beslissing op een verzoek als bedoeld in artikel 140, eerste lid.   

### Hoofdstuk  9a  

####Coördinatie van de aanleg of uitbreiding van mijnbouwwerken en pijpleidingen ten behoeve van de winning van koolwaterstoffen en de opslag van stoffen

### Artikel  141a  

1.  De procedure, bedoeld in [artikel 3.35, eerste lid, aanhef en onderdeel c, van de Wet ruimtelijke ordening](../../../wet/wet/ruimtelijke/ordening/BWBR0020449/README.md), is van toepassing op: 

a. een mijnbouwwerk ten behoeve van de opsporing of winning van koolwaterstoffen in of onder een gebied dat is aangewezen op grond van de [artikelen 10](../../../wet/natuurbeschermingswet/1998/BWBR0009641/README.md) of  [10a van de Natuurbeschermingswet 1998](../../../wet/natuurbeschermingswet/1998/BWBR0009641/README.md);  

b. een mijnbouwwerk ten behoeve van de opslag van stoffen;  

c. pijpleidingen die uitsluitend of in hoofdzaak zijn bestemd voor het vervoer van delfstoffen respectievelijk het vervoer van stoffen in verband met het opsporen of winnen van delfstoffen respectievelijk het opslaan van stoffen met behulp van een mijnbouwwerk als bedoeld in onderdeel a respectievelijk onderdeel b.     
2.  Een mijnbouwondernemer als omschreven in artikel 113 meldt een voornemen tot aanleg of uitbreiding van een mijnbouwwerk of pijpleiding als bedoeld in het eerste lid, zo spoedig mogelijk schriftelijk aan Onze Minister. Bij ministeriële regeling kan voor het doen van de melding en de daarbij te verstrekken gegevens een formulier worden vastgesteld.   
3.  Indien, in aanmerking genomen de omvang, aard en ligging van een mijnbouwwerk of een pijpleiding als bedoeld in het eerste lid, alsmede het aantal voor de aanleg of de uitbreiding van dat werk of die leiding benodigde besluiten, redelijkerwijze niet valt te verwachten dat toepassing van de procedures, bedoeld in het eerste lid, de besluitvorming in betekenende mate zal versnellen of daaraan anderszins aanmerkelijke voordelen zijn verbonden, kan Onze Minister bepalen dat: 

a. geen van de procedures, bedoeld in [artikel 3.35, eerste lid](../../../wet/wet/ruimtelijke/ordening/BWBR0020449/README.md),  

b. uitsluitend de procedure, bedoeld in [artikel 3.35, eerste lid, aanhef en onderdeel a](../../../wet/wet/ruimtelijke/ordening/BWBR0020449/README.md),  

c. uitsluitend de procedure, bedoeld in [artikel 3.35, eerste lid, aanhef en onderdeel b](../../../wet/wet/ruimtelijke/ordening/BWBR0020449/README.md), of  

d. de procedure, bedoeld in [artikel 3.35, eerste lid, aanhef en onderdeel a](../../../wet/wet/ruimtelijke/ordening/BWBR0020449/README.md), gevolgd door de procedure, bedoeld in artikel 3.35, eerste lid, aanhef en onderdeel b, van de Wet ruimtelijke ordening, van toepassing zijn of is op de aanleg of de uitbreiding van dat werk of die leiding. Onze Minister hoort de mijnbouwondernemer en de betrokken bestuursorganen over een voornemen toepassing te geven aan de bevoegdheid, bedoeld in de eerste volzin.     

### Artikel  141b  

1.  Onze Minister is de aangewezen minister, bedoeld in [artikel 3.35, tweede en derde lid, van de Wet ruimtelijke ordening](../../../wet/wet/ruimtelijke/ordening/BWBR0020449/README.md).   
2.  Indien toepassing wordt gegeven aan [artikel 3.28, vierde lid, van de Wet ruimtelijke ordening](../../../wet/wet/ruimtelijke/ordening/BWBR0020449/README.md) treden, in afwijking van dat artikellid, Onze Minister en Onze Minister van Volkshuisvesting, Ruimtelijke Ordening en Milieubeheer gezamenlijk in de plaats van burgemeester en wethouders ten aanzien van de bevoegdheden en verplichtingen, bedoeld in dat artikellid.   
3.  Onze Minister kan, in overeenstemming met het gevoelen van de ministerraad, bepalen dat Onze Minister en Onze Minister wie het mede aangaat, met overeenkomstige toepassing van [artikel 3.35, derde lid, vierde volzin, van de Wet ruimtelijke ordening](../../../wet/wet/ruimtelijke/ordening/BWBR0020449/README.md), één of meer besluiten nemen die nodig zijn voor de aanleg of uitbreiding van een daarbij aangewezen mijnbouwwerk of pijpleiding als bedoeld in artikel 141a, eerste lid.   

### Artikel  141c  

1.  Bij of krachtens algemene maatregel van bestuur worden de besluiten aangewezen die voor de aanleg of uitbreiding van een mijnbouwwerk of pijpleiding als bedoeld in artikel 141a, eerste lid, in ieder geval besluiten als bedoeld in [artikel 3.35, eerste lid, onderdeel b, van de Wet ruimtelijke ordening](../../../wet/wet/ruimtelijke/ordening/BWBR0020449/README.md) zijn.   
2.  Onze Minister kan ten behoeve van de aanleg of uitbreiding van een mijnbouwwerk of een pijpleiding als bedoeld in artikel 141a, eerste lid, tevens één of meer andere besluiten dan de bij of krachtens het eerste lid aangewezen besluiten aanwijzen als besluiten als bedoeld in [artikel 3.35, eerste lid, onderdeel b, van de Wet ruimtelijke ordening](../../../wet/wet/ruimtelijke/ordening/BWBR0020449/README.md).   
3.  Onze Minister kan, indien een bij of krachtens het eerste lid aangewezen besluit de toepassing van de procedure, bedoeld in artikel 141a, eerste lid, zou belemmeren of ernstig bemoeilijken, bepalen dat het desbetreffende besluit, in afwijking van de in het eerste lid bedoelde algemene maatregel van bestuur, niet als een besluit als bedoeld in [artikel 3.35, eerste lid, onderdeel b, van de Wet ruimtelijke ordening](../../../wet/wet/ruimtelijke/ordening/BWBR0020449/README.md) wordt aangemerkt.   

### Hoofdstuk  10  

####Rechtsbescherming

### Artikel  142  

1.  Tegen een op grond van deze wet genomen besluit dat van toepassing is op het continentaal plat kan een belanghebbende beroep instellen bij de Afdeling bestuursrechtspraak van de Raad van State. De eerste volzin geldt niet voor een besluit op grond van hoofdstuk 5, met uitzondering van afdeling 5.2.   
2.  Ten aanzien van een besluit omtrent een mijnbouwmilieuvergunning en instemming met een winningsplan is [hoofdstuk 20 van de Wet milieubeheer](../../../wet/wet/milieubeheer/BWBR0003245/README.md) van overeenkomstige toepassing, met dien verstande dat [artikel 20.3 van de Wet milieubeheer](../../../wet/wet/milieubeheer/BWBR0003245/README.md) niet van toepassing is op een besluit omtrent een mijnbouwmilieuvergunning voor een mijnbouwwerk te plaatsen of geplaatst aan de zeezijde van de in de bijlage bij deze wet vastgelegde lijn en een winningsplan voorzover het winnen van delfstoffen geschiedt vanuit een voorkomen dat is gelegen aan de zeezijde van de in de bijlage bij deze wet vastgelegde lijn.   
3.  Op het beroep tegen besluiten op grond van hoofdstuk 5, met uitzondering van de in het eerste lid, tweede volzin, genoemde afdeling, is [hoofdstuk V, afdelingen 2 tot en met 4 van de Algemene wet rijksbelastingen](../../../wet/algemene/wet/inzake/rijksbelastingen/BWBR0002320/README.md) van overeenkomstige toepassing, met dien verstande dat hoger beroep en beroep in cassatie kunnen worden ingesteld door de belanghebbende die bevoegd was beroep bij de rechtbank, onderscheidenlijk hoger beroep bij het gerechtshof, in te stellen en door het bestuursorgaan dat bevoegd was het bestreden besluit te nemen.   

### Hoofdstuk  11  

####Overgangsbepalingen

### Artikel  143  

1.  Als opsporingsvergunning wordt beschouwd: 

a. een vergunning verleend krachtens [artikel 2 van de Wet opsporing delfstoffen](../../../wet/wet/opsporing/delfstoffen/BWBR0002579/README.md);  

b. een opsporingsvergunning verleend krachtens [artikel 2 van de Mijnwet continentaal plat](../../../wet/mijnwet/continentaal/plat/BWBR0002504/README.md);  

c. een ontheffing verleend krachtens [artikel 2 van de Mijnwet continentaal plat](../../../wet/mijnwet/continentaal/plat/BWBR0002504/README.md), indien deze uitsluitend betrekking heeft op onderzoekingen die kunnen leiden tot het aantonen van de aanwezigheid van delfstoffen.     
2.  Als winningsvergunning wordt beschouwd: 

a. een concessie verleend krachtens [artikel 5 van de wet van 21 april 1810 (Bulletin des Lois no. 285)](../../../wet/wet/van/21/april/1810/bulletin/des/lois/285/BWBR0001821/README.md);  

b. een aanwijzing van een mijn bij of krachtens de [wet van 24 juni 1901, betreffende exploitatie van Staatswege van steenkolenmijnen in Limburg (Stb. 170)](../../../wet/wet/exploitatie/van/staatswege/van/steenkolenmijnen/in/limburg/BWBR0001868/README.md), de [wet van 18 juni 1918 tot ontginning van steenzout bij Buurse (Stb. 421)](../../../wet/wet/tot/ontginning/van/steenzout/bij/buurse/BWBR0001893/README.md) of de [wet van 27 september 1920 tot uitbreiding van het Staatsmijnveld (Stb. 752)](../../../wet/wet/tot/uitbreiding/van/het/staatsmijnveld/BWBR0001901/README.md);  

c. een winningsvergunning verleend krachtens [artikel 2 van de Mijnwet continentaal plat](../../../wet/mijnwet/continentaal/plat/BWBR0002504/README.md);  

d. een ontheffing verleend krachtens [artikel 2 van de Mijnwet continentaal plat](../../../wet/mijnwet/continentaal/plat/BWBR0002504/README.md), indien deze betrekking heeft of mede betrekking heeft op het winnen van delfstoffen.     
3.  De voorwaarden, beperkingen of voorschriften, verbonden aan een besluit als bedoeld in het eerste lid, onderdelen a tot en met c, gaan gelden als aan de opsporingsvergunning verbonden beperkingen of voorschriften. De voorwaarden, beperkingen of voorschriften, verbonden aan een besluit als bedoeld in het tweede lid, onderdelen a tot en met d, gaan gelden als aan de winningsvergunning verbonden beperkingen of voorschriften.   
4.  In afwijking van artikel 3 is de houder van een vergunning die ingevolge het tweede lid, aanhef en onderdeel a of b, als een winningsvergunning wordt beschouwd, voor het tijdvak waarvoor de vergunning geldt eigenaar van de mijn waarop zij betrekking heeft.   
5.  Als mijnbouwmilieuvergunning wordt beschouwd: 

a. een goedkeuring verleend overeenkomstig artikel 4.6 of 5.7 van de Regeling vergunningen en concessies delfstoffen Nederlands territoir 1996, of een soortgelijke goedkeuring op basis van voor de inwerkingtreding van die regeling verleende vergunningen of concessies;  

b. een vergunning verleend krachtens [artikel 30a van het Mijnreglement continentaal plat](../../../KB/mijnreglement/continentaal/plat/BWBR0002564/README.md).     
6.  In afwijking van het vijfde lid wordt de goedkeuring of de vergunning die betrekking heeft op een inrichting waarop bij de inwerkingtreding van deze wet [hoofdstuk 8 van de Wet milieubeheer](../../../wet/wet/milieubeheer/BWBR0003245/README.md) van toepassing is, niet beschouwd als een mijnbouwmilieuvergunning maar als een milieuvergunning als bedoeld in [dat hoofdstuk](../../../wet/wet/milieubeheer/BWBR0003245/README.md). Deze milieuvergunning wordt, indien artikel 153, derde lid, op de inrichting van toepassing is, samen met de in dat lid bedoelde milieuvergunning als één milieuvergunning beschouwd.   
7.  De beperkingen of voorschriften die aan een goedkeuring of een vergunning als bedoeld in het vijfde lid zijn verbonden, gaan gelden als aan de mijnbouwmilieuvergunning of aan de milieuvergunning verbonden beperkingen of voorschriften.   

### Artikel  144  

Als winningsplan als bedoeld in artikel 34 geldt een door Onze Minister goedgekeurd winningsplan als bedoeld in artikel 5.2 van de Regeling vergunningen koolwaterstoffen continentaal plat 1996.  

### Artikel  145  

1.  Gedurende een in het tweede lid genoemde termijn kan na het tijdstip van inwerkingtreding van deze wet het winnen van delfstoffen zonder een in artikel 34 genoemd winningsplan worden voortgezet.   
2.  De termijn voor voortzetting van het winnen van delfstoffen is ten hoogste: 

a. voorzover het betreft winning uit voorkomens in het continentaal plat of onder de territoriale zee gelegen aan de zeezijde van de in de bijlage bij deze wet vastgelegde lijn: zes maanden, en  

b. voor ander dan onder a genoemd gebied: twaalf maanden.     
3.  Indien een houder van een andere dan in artikel 144 bedoelde winningsvergunning voor de afloop van de voor hem geldende termijn een winningsplan als bedoeld in artikel 34 bij Onze Minister heeft ingediend en niet voor de afloop de beslissing van Onze Minister onherroepelijk vaststaat, kan de winning in elk geval worden voortgezet tot het laatstbedoelde tijdstip.   

### Artikel  146  

1.  De beperkingen of voorschriften die op grond van artikel 143, derde lid, aan een vergunning zijn verbonden, gelden niet voorzover zij betreffen de betaling van een oppervlakterecht, een cijns of een aandeel in de winst in verband met het opsporen of het winnen van koolwaterstoffen. De eerste volzin is niet van toepassing op concessies die zijn verleend voor 1965. In dat geval is afdeling 5.1.1., met uitzondering van paragraaf 5.1.1.5., welke paragraaf van overeenkomstige toepassing is, niet van toepassing. De beperkingen en voorschriften gelden eveneens niet voorzover zij een uitkering aan gemeenten in verband met het winnen van koolwaterstoffen betreffen.   
2.  Onze Minister kan de beperkingen of voorschriften die op grond van artikel 143, derde of zevende lid, aan een vergunning zijn verbonden, wijzigen of intrekken, voorzover over het onderwerp hiervan regels zijn gesteld ter bescherming van de door de beperkingen en voorschriften beschermde belangen.   
3.  Onze Minister kan ten aanzien van een opsporingsvergunning of een winningsvergunning als bedoeld in artikel 143 die wordt gehouden door meer dan een natuurlijke persoon of rechtspersoon, de in artikel 22 bedoelde persoon aanwijzen. Zolang geen aanwijzing heeft plaatsgevonden wordt als de aangewezen persoon beschouwd degene die de feitelijke werkzaamheden verricht of daartoe opdracht verleent. In dat geval is artikel 22, achtste lid, tweede zin, niet van toepassing.   
4.  Paragraaf 5.2.3 is niet van toepassing op een winningsvergunning als bedoeld in artikel 143, tweede lid, behoudens toepassing van artikel 97b, tweede lid. Indien aan een vergunning als bedoeld in de eerste volzin het voorschrift is verbonden dat de in de vergunning aangewezen vennootschap verzet kan aantekenen tegen een besluit van de vergunninghouder, treedt artikel 97a voor dit voorschrift in de plaats. Indien toepassing is gegeven aan het slot van de eerste volzin en aan de desbetreffende winningsvergunning voorschriften zijn verbonden omtrent deelneming door een in die vergunning aangewezen vennootschap, vervallen op het tijdstip waarop de mijnbouwovereenkomst tot stand is gebracht en goedgekeurd die voorschriften en treedt de mijnbouwovereenkomst in de plaats van een op grond van die voorschriften gesloten overeenkomst van samenwerking.   
5.  Indien de vennootschap op grond van de aan een opsporingsvergunning als bedoeld in artikel 143, eerste lid, onderscheidenlijk een winningsvergunning als bedoeld in artikel 143, tweede lid, verbonden voorschriften een overeenkomst van samenwerking heeft gesloten met de houder van die vergunning, wordt de uitvoering van die overeenkomst aangemerkt als uitvoering van de taak, bedoeld in artikel 82, eerste lid, onderdeel a, onderscheidenlijk de taak, bedoeld in artikel 82, eerste lid, onderdeel b.   

### Artikel  147  

1.  Bepalingen in een overeenkomst die voor de inwerkingtreding van deze wet is gesloten tussen de staat en de houder van een opsporingsvergunning of een winningsvergunning als bedoeld in artikel 143 of diens rechtsvoorganger, welke overeenkomst samenhangt met de in het eerste of tweede lid van dat artikel bedoelde besluiten, komen bij de inwerkingtreding van deze wet te vervallen voorzover zij in strijd zijn met deze wet.   
2.  In afwijking van het eerste lid blijven de bepalingen in stand voorzover de overeenkomst samenhangt met een besluit als bedoeld in artikel 143, tweede lid, dat is genomen voor 1965 en de bepalingen betrekking hebben op financiële afdrachten aan de staat, waaronder begrepen de aansprakelijkheid voor die afdrachten.   
3.  Bepalingen in een overeenkomst die voor de inwerkingtreding van deze wet is gesloten omtrent onderling overleg bij het winnen van delfstoffen uit een voorkomen dat de grens van een vergunningsgebied overschrijdt, worden geacht te zijn gesloten op basis van artikel 42, tweede lid.   
4.  Bepalingen in een overeenkomst als bedoeld in het eerste lid omtrent het verwijderen van mijnbouwinstallaties als bedoeld in artikel 44, voorzover deze installaties bij de inwerkingtreding van deze wet nog in gebruik zijn, komen bij de inwerkingtreding van deze wet te vervallen.   

### Artikel  148  

1.  In het geval dat een vergunning ingevolge artikel 143, tweede lid, onderdeel c, als een winningsvergunning wordt beschouwd en op grond van deze vergunning een vennootschap is opgericht als bedoeld in [artikel 11, tweede lid, onderdeel a, van de Mijnwet continentaal plat](../../../wet/mijnwet/continentaal/plat/BWBR0002504/README.md), zoals deze luidde voor de inwerkingtreding van deze wet, worden tot het in artikel 66, eerste lid, bedoelde resultaat gerekend: 

a. mede de bedragen die ten goede komen aan de vennootschap;  

b. niet de bedragen die de houder van de winningsvergunning heeft ontvangen van de vennootschap, als houder van aandelen of van winstbewijzen van die vennootschap.     
2.  In het geval, bedoeld in het eerste lid, worden tot het in artikel 66, eerste lid, bedoelde resultaat gerekend: 

a. mede de kosten die voor rekening komen van de vennootschap;  

b. niet de rente over het eigen vermogen van de vennootschap.     

### Artikel  149  

1.  Indien de houder van een winningsvergunning als bedoeld in artikel 143 of zijn rechtsvoorganger voor de inwerkingtreding van deze wet een overeenkomst met de staat heeft gesloten omtrent het opslaan van stoffen, waarvoor bij de inwerkingtreding van deze wet op grond van artikel 25 een vergunningsplicht geldt, verkrijgt de houder op dat moment van rechtswege een opslagvergunning.   
2.  Onze Minister stelt binnen drie maanden na de inwerkingtreding van deze wet de bij de vergunning behorende beperkingen en voorschriften vast. De beperkingen en voorschriften worden afgestemd op de in het eerste lid bedoelde overeenkomst. De overeenkomst vervalt op het tijdstip waarop de beperkingen en voorschriften onherroepelijk van kracht worden.   
3.  Artikel 26, derde lid, alsmede hoofdstuk 3a zijn niet van toepassing op de houder van een winningsvergunning als bedoeld in het eerste lid.   

### Artikel  150  

1.  Ten aanzien van een winningsvergunning als bedoeld in artikel 143, tweede lid, aanhef en onderdeel a of b, wordt artikel 21, eerste lid, onderdeel b, of artikel 32b slechts toegepast tegen vooraf verzekerde schadeloosstelling.   
2.  Een winningsvergunning als bedoeld in artikel 143, tweede lid, die in de plaats komt van een in dat lid bedoeld besluit dat is genomen voor 1 januari 1965, vervalt twee jaar na het tijdstip van inwerkingtreding van deze wet, indien gedurende vijf jaren voor die inwerkingtreding geen opsporing of winning heeft plaatsgevonden.   
3.  Het tweede lid geldt niet, indien de houder binnen de in dat lid bedoelde termijn van twee jaar aan Onze Minister kenbaar heeft gemaakt houder van de winningsvergunning te willen blijven.   

### Artikel  151  

Bij algemene maatregel van bestuur worden regels gesteld ten aanzien van opsporingsvergunningen, winningsvergunningen, milieuvergunningen of mijnbouwmilieuvergunningen als bedoeld in artikel 143 en ten aanzien van activiteiten die met gebruikmaking van die vergunningen worden verricht. De regels zijn gericht op een goede invoering van de wet ten aanzien van die vergunningen. De regels kunnen afwijken van de bij of krachtens de hoofdstukken 1 tot en met 5, 7 en 11 gestelde bepalingen, indien dit voor een goede invoering van de wet noodzakelijk is, gelet op de door die bepalingen beschermde belangen. Bij de maatregel worden in ieder geval regels gesteld omtrent het wijzigen of intrekken van beperkingen of voorschriften die op grond van artikel 143, derde of zevende lid, aan de vergunning zijn verbonden, voorzover over het onderwerp hiervan regels zijn gesteld ter bescherming van de door de beperkingen en voorschriften beschermde belangen.  

### Artikel  152  

1.  Een voor de inwerkingtreding van deze wet ingediende aanvraag om een besluit als bedoeld in artikel 143, eerste lid, wordt beschouwd als een aanvraag om een opsporingsvergunning.   
2.  Een voor de inwerkingtreding van deze wet ingediende aanvraag om een besluit als bedoeld in artikel 143, tweede lid, wordt beschouwd als een aanvraag om een winningsvergunning.   
3.  Een voor de inwerkingtreding van deze wet ingediende aanvraag om een goedkeuring of een vergunning als bedoeld in artikel 143, vijfde lid, wordt beschouwd als een aanvraag om een mijnbouwmilieuvergunning of een milieuvergunning overeenkomstig de toedeling in artikel 143, vijfde en zesde lid.   

### Artikel  153  

1.  Degene die bij de inwerkingtreding van deze wet een mijnbouwwerk in stand houdt, waarvoor voor dat tijdstip geen goedkeuring of vergunning als bedoeld in artikel 143, vijfde lid, noodzakelijk was en waarvoor op dat tijdstip het verbod, bedoeld in artikel 40, tweede lid, is gaan gelden, verkrijgt op dat tijdstip van rechtswege een mijnbouwmilieuvergunning voor het mijnbouwwerk.   
2.  Degene die bij de inwerkingtreding van deze wet een mijnbouwwerk in stand houdt, waarvoor voor dat tijdstip het in [artikel 8.1, eerste lid, van de Wet milieubeheer](../../../wet/wet/milieubeheer/BWBR0003245/README.md) vervatte verbod niet gold noch een goedkeuring of vergunning als bedoeld in artikel 143, vijfde lid, noodzakelijk was en waarvoor het verbod op dat tijdstip is gaan gelden, verkrijgt op dat tijdstip van rechtswege een milieuvergunning als bedoeld in [artikel 8.1 van de Wet milieubeheer](../../../wet/wet/milieubeheer/BWBR0003245/README.md) voor de desbetreffende inrichting.   
3.  Een vergunning als bedoeld in [artikel 8.1, eerste lid, van de Wet milieubeheer](../../../wet/wet/milieubeheer/BWBR0003245/README.md) die van kracht was voor de inwerkingtreding van deze wet voor een inrichting waarop wat betreft het ondergrondse deel [hoofdstuk 8 van de Wet milieubeheer](../../../wet/wet/milieubeheer/BWBR0003245/README.md) niet van toepassing was op grond van [artikel 22.1, eerste lid, onderdeel a, van die wet](../../../wet/wet/milieubeheer/BWBR0003245/README.md), wordt geacht vanaf dat tijdstip ook te zijn verleend voor het ondergrondse deel.   
4.  Aan de in het derde lid bedoelde vergunning zijn vanaf de inwerkingtreding van deze wet de voorschriften verbonden die voor dat tijdstip op grond van de [Wet milieubeheer](../../../wet/wet/milieubeheer/BWBR0003245/README.md) en de [Wet bodembescherming](../../../wet/wet/bodembescherming/BWBR0003994/README.md) voor dit ondergrondse deel golden.   

### Artikel  154  

Een veiligheidszone ingesteld krachtens [artikel 27 van de Mijnwet continentaal plat](../../../wet/mijnwet/continentaal/plat/BWBR0002504/README.md), en een toestemming verleend krachtens [artikel 28 van die wet](../../../wet/mijnwet/continentaal/plat/BWBR0002504/README.md), worden beschouwd als een veiligheidszone en een ontheffing als bedoeld in artikel 43.  

### Artikel  155  

1.  Op verplichtingen tot betaling van een geldsom die zijn ontstaan onder de werking van een van de in artikel 168 genoemde wetten, blijft na de inwerkingtreding van deze wet het recht van toepassing zoals dat op grond van die wetten gold op de dag voor de inwerkingtreding van deze wet.   
2.  In afwijking van het eerste lid is paragraaf 5.1.1.5. vanaf de inwerkingtreding van deze wet van overeenkomstige toepassing op de betaling van een bonus, een oppervlakterecht, een cijns of een aandeel in de winst op grond van de in artikel 168 genoemde wetten.   

### Artikel  156  

Voor de toepassing van artikel 66, eerste lid, wordt tot het resultaat niet gerekend afschrijving op de koopsom ter zake van een voor de inwerkingtreding van deze wet overgenomen winningsvergunning, voorzover deze koopsom de door de overdrager van die vergunning nog niet reeds ten laste van een winst- en verliesrekening gebrachte kosten te boven gaat.  

### Artikel  157  

Voorzover als gevolg van afschrijving op niet reeds ten laste van een andere winst- en verliesrekening gebrachte kosten, gemaakt voor de inwerkingtreding van deze wet en voordat de winningsvergunning is verleend, het resultaat van een geconsolideerde winst- en verliesrekening aan de zeezijde respectievelijk aan de landzijde negatief is, wordt voor de toepassing van artikel 66, tweede en derde lid, het resultaat van de geconsolideerde winst- en verliesrekening berekend alsof consolidatie slechts heeft plaatsgevonden van resultaten behaald aan de zeezijde respectievelijk aan de landzijde.  

### Artikel  158  

1.  Voor de toepassing van artikel 66, derde lid, op voor de inwerkingtreding van deze wet geleden verliezen, wordt het resultaat van de geconsolideerde winst- en verliesrekening, bedoeld in artikel 66, tweede lid, telkenjare berekend alsof consolidatie slechts heeft plaatsgevonden van resultaten behaald aan de zeezijde respectievelijk aan de landzijde.   
2.  Nog te compenseren voor de inwerkingtreding van deze wet geleden verliezen aan de zeezijde respectievelijk aan de landzijde, worden slechts verrekend met de over een der jaren na de inwerkingtreding van deze wet overeenkomstig het eerste lid berekende geconsolideerde resultaten behaald aan de zeezijde respectievelijk aan de landzijde.   
3.  Indien het resultaat van de geconsolideerde winst- en verliesrekening, bedoeld in artikel 66, tweede lid, over een der jaren na de inwerkingtreding van deze wet negatief is, wordt dit verlies met inachtneming van de wettelijke termijn, bedoeld in [artikel 20, tweede lid, van de Wet op de vennootschapsbelasting 1969](../../../wet/wet/op/de/vennootschapsbelasting/1969/BWBR0002672/README.md), slechts verrekend met het resultaat van de geconsolideerde winst- en verliesrekening, bedoeld in artikel 66, tweede lid, over een der jaren na de inwerkingtreding van deze wet.   
4.  Waar in dit artikel wordt gesproken over voor de inwerkingtreding van deze wet geleden verliezen wordt hieronder verstaan een negatief resultaat van een met inachtneming van de destijds toepasselijke voorschriften opgemaakte winst- en verliesrekening over een voor de inwerkingtreding van deze wet gelegen boekjaar.   

### Artikel  159  

In afwijking van artikel 69, derde lid, wordt het op het eerste boekjaar na inwerkingtreding van deze wet betrekking hebbende verrekenbare bedrag verkregen door het voor het boekjaar geldende tarief van de vennootschapsbelasting toe te passen op het saldo van: 

a. het resultaat van de winst- en verliesrekening, met dien verstande dat daarbij artikel 68, derde lid, buiten beschouwing wordt gelaten,  

b. vermeerderd respectievelijk verminderd met: 

1°. de in voorafgaande boekjaren nog niet in een met inachtneming van de daarop toepasselijke voorschriften opgemaakte winst- en verliesrekening opgenomen kosten respectievelijk opbrengsten, welke bij de vaststelling van de met het voor de inwerkingtreding van deze wet verschuldigd winstaandeel verrekenbare belasting reeds in aanmerking zijn genomen;  

2°. de in voorafgaande boekjaren reeds in een met inachtneming van de daarop toepasselijke voorschriften opgemaakte winst- en verliesrekening opgenomen opbrengsten respectievelijk kosten, welke bij de vaststelling van de met het voor de inwerkingtreding van deze wet verschuldigd winstaandeel verrekenbare belasting nog niet in aanmerking zijn genomen;  

3°. de over voorafgaande boekjaren bij de vaststelling van de met het voor de inwerkingtreding van deze wet verschuldigd winstaandeel verrekenbare belasting reeds in aanmerking genomen bedragen aan winstaandeel, voorzover deze meer respectievelijk minder bedragen dan de over voorafgaande boekjaren te betalen bedragen aan winstaandeel;    

c. verminderd met het over het boekjaar na toepassing van dit artikel te betalen bedrag aan winstaandeel.    

### Artikel  160  

1.  De overeenkomst, bedoeld in artikel 81, betreft slechts een aardgasvoorkomen als bedoeld in artikel IV van het koninklijk besluit van 27 januari 1967 tot uitvoering van artikel 12 van de Mijnwet continentaal plat ten aanzien van opsporings- en winningsvergunningen voor of mede voor aardolie of aardgas (Stb. 24), indien de desbetreffende opsporingsvergunning een opsporingsvergunning is als bedoeld in artikel 143, die is verleend overeenkomstig het hiervoor genoemde koninklijke besluit.   
2.  De percentages, genoemd in de artikelen 84 en 86, bedragen 50 ten aanzien van de overeenkomst, bedoeld in die artikelen, indien de desbetreffende opsporingsvergunning een opsporingsvergunning is als bedoeld in artikel 143, die is verleend overeenkomstig het koninklijk besluit van 6 februari 1976, houdende uitvoering van artikel 12 van de Mijnwet continentaal plat ten aanzien van opsporings- en winningsvergunningen voor of mede voor aardolie of aardgas (Stb. 102).   

### Artikel  161  

Overeenkomsten die voor de inwerkingtreding van deze wet zijn gesloten tussen de door Onze Minister aangewezen naamloze vennootschap of besloten vennootschap met beperkte aansprakelijkheid en de houder van een opsporingsvergunning voor het voor hun gezamenlijke rekening verrichten van opsporingswerkzaamheden zijn overeenkomsten als bedoeld in artikel 81, onderdeel d.  

### Artikel  162  

1.  De overeenkomst, bedoeld in artikel 89, betreft slechts een aardgasvoorkomen als bedoeld in artikel IV van het koninklijk besluit van 27 januari 1967 tot uitvoering van artikel 12 van de Mijnwet continentaal plat ten aanzien van opsporings- en winningsvergunningen voor of mede voor aardolie of aardgas (Stb. 24), indien de desbetreffende winningsvergunning is verleend op grond van artikel 10, in aansluiting op een opsporingsvergunning als bedoeld in artikel 143, die een voortzetting is van een opsporingsvergunning die is verleend overeenkomstig het hiervoor genoemde koninklijk besluit.   
2.  De percentages, genoemd in de artikelen 92, 93 en 94, bedragen 50 ten aanzien van de overeenkomst, bedoeld in die artikelen, indien de desbetreffende winningsvergunning is verleend op grond van artikel 10, in aansluiting op een opsporingsvergunning als bedoeld in artikel 143, die een voortzetting is van een opsporingsvergunning die is verleend overeenkomstig het koninklijk besluit van 6 februari 1976, houdende uitvoering van artikel 12 van de Mijnwet continentaal plat ten aanzien van opsporings- en winningsvergunningen voor of mede voor aardolie of aardgas (Stb. 102).   

### Artikel  163  

Bepalingen in een voor de inwerkingtreding van deze wet gesloten overeenkomst, waarbij een partij zich jegens de staat verbindt om borg te staan voor de betaling van een oppervlakterecht, een cijns of een aandeel in de winst door de houder van een opsporingsvergunning of een winningsvergunning als bedoeld in artikel 143 of diens rechtsvoorganger, blijven buiten toepassing voorzover zij betrekking hebben op verplichtingen die zijn ontstaan op grond van deze wet.  

### Artikel  164  

1.  Voor de bepaling van een oppervlakterecht als bedoeld in paragraaf 5.1.1.2, met betrekking tot een opsporingsvergunning of een winningsvergunning als bedoeld in artikel 143, wordt de vergunning geacht van kracht te zijn op het tijdstip waarop het besluit, bedoeld in artikel 143, eerste of tweede lid, waarvoor deze vergunning in de plaats komt, van kracht was.   
2.  In een geval als bedoeld in het eerste lid wordt over het tijdvak vanaf de inwerkingtreding van deze wet tot de eerste 1 januari na de inwerkingtreding, het oppervlakterecht bepaald op een deel van het recht dat overeenkomstig paragraaf 5.1.1.2 vastgesteld zou worden over het jaar van inwerkingtreding. Dit deel wordt bepaald op het deel dat is toe te rekenen aan het tijdvak vanaf de inwerkingtreding tot de eerste 1 januari na de inwerkingtreding. Het recht is verschuldigd op 1 april na de inwerkingtreding.   
3.  In een geval als bedoeld in het tweede lid wordt op het verschuldigde recht in mindering gebracht een deel van het oppervlakterecht dat op grond van een van de in artikel 168 genoemde wetten verschuldigd is over een tijdvak dat doorloopt na de inwerkingtreding van deze wet. Dit deel wordt bepaald op het deel dat is toe te rekenen aan het tijdvak na de inwerkingtreding.   

### Artikel  165  

De Mijnraad, ingesteld bij de [wet van 1 mei 1970, houdende regeling betreffende de Mijnraad (Stb. 196)](../../../wet/wet/houdende/regeling/betreffende/de/mijnraad/BWBR0002707/README.md), wordt beschouwd als de Mijnraad, bedoeld in artikel 105. De besluiten die zijn genomen op grond van die wet gaan gelden als de overeenkomstige besluiten op grond van paragraaf 6.1.  

### Artikel  166  

De bijdrage, bedoeld in artikel 135, vierde lid, onderdeel a, is voor het eerst verschuldigd in het jaar dat volgt op het jaar van inwerkingtreding van deze wet.  

### Artikel  167  

1.  Ten aanzien van de mogelijkheid om bezwaar te maken of beroep in te stellen tegen een besluit dat is genomen op grond van een van de in artikel 168 genoemde wetten, blijft het recht van toepassing zoals dat gold voor de inwerkingtreding van deze wet.   
2.  Ten aanzien van de behandeling van bezwaar of beroep dat is gemaakt of ingesteld tegen een besluit dat is genomen op grond van een van de in artikel 168 genoemde wetten, blijft het recht van toepassing zoals dat gold voor de inwerkingtreding van deze wet.   

### Hoofdstuk  12  

####Intrekking en wijziging van enige wetten

### §  12.1  

####Ministerie van Economische Zaken

### Artikel  168  

De volgende wetten worden ingetrokken: 

a. de [wet van 21 april 1810 (Bulletin des Lois no. 285)](../../../wet/wet/van/21/april/1810/bulletin/des/lois/285/BWBR0001821/README.md);  

b. de [wet van 24 juni 1901, betreffende exploitatie van Staatswege van steenkolenmijnen in Limburg (Stb. 170)](../../../wet/wet/exploitatie/van/staatswege/van/steenkolenmijnen/in/limburg/BWBR0001868/README.md);  

c. de wet van 23 maart 1918, tot tijdelijke ontginning van bruinkolen zonder concessie (Stb. 168);  

d. de [wet van 6 maart 1915, houdende bepaling betreffende het gebruik van grond voor mijnontginning (Stb. 141)](../../../wet/wet/bepaling/betreffende/het/gebruik/van/grond/voor/mijnontginning/BWBR0001889/README.md);  

e. de [wet van 18 juni 1918 tot ontginning van steenzout bij Buurse (Stb. 421)](../../../wet/wet/tot/ontginning/van/steenzout/bij/buurse/BWBR0001893/README.md);  

f. de [wet van 27 september 1920 tot uitbreiding van het Staatsmijnveld (Stb. 752)](../../../wet/wet/tot/uitbreiding/van/het/staatsmijnveld/BWBR0001901/README.md);  

g. de [wet van 17 maart 1923, betreffende afstand van een gedeelte van voor ontginning van Staatswege gereserveerde terreinen (Stb. 102)](../../../wet/wet/betreffende/afstand/van/een/gedeelte/van/voor/ontginning/van/etc/BWBR0001916/README.md);  

h. de [wet van 20 juni 1924, betreffende opsporing van delfstoffen (Stb. 307)](../../../wet/wet/opsporing/delfstoffen/1924/BWBR0001918/README.md);  

i. de [wet van 29 juni 1925, houdende bijzondere regeling voor het verleenen van mijnconcessiën (Stb. 287)](../../../wet/wet/houdende/bijzondere/regeling/voor/het/verleenen/van/mijnconcessiën/BWBR0001924/README.md);  

j. de [wet van 1 mei 1970, houdende regeling betreffende de Mijnraad (Stb. 196)](../../../wet/wet/houdende/regeling/betreffende/de/mijnraad/BWBR0002707/README.md);  

k. de wet van 30 oktober 1997 tot wijziging van de Arbeidsomstandighedenwet en de [Wet op de gevaarlijke werktuigen in verband met uitbreiding van het toepassingsgebied tot de mijnbouwsector (Stb. 536)](../../../wet/wet/op/de/gevaarlijke/werktuigen/BWBR0002087/README.md);  

l. de [Mijnwet 1903](../../../wet/mijnwet/1903/BWBR0001870/README.md);  

m. de [Mijnwet continentaal plat](../../../wet/mijnwet/continentaal/plat/BWBR0002504/README.md);  

n. de [Wet opsporing delfstoffen](../../../wet/wet/opsporing/delfstoffen/BWBR0002579/README.md).    

### Artikel  169  

Wijzigt de Gaswet.   

### Artikel  170  

Wijzigt de Wet aardgasprijzen.   

### Artikel  171  

Wijzigt de Wet goedkeuring en uitvoering Markham-overeenkomst.   

### §  12.2  

####Ministerie van Verkeer en Waterstaat

### Artikel  172  

Wijzigt de Grondwaterwet.   

### Artikel  173  

Wijzigt de Ontgrondingenwet.   

### Artikel  174  

Wijzigt de Telecommunicatiewet.   

### Artikel  175  

Wijzigt de Wet luchtvaart.   

### §  12.3  

####Ministerie van Justitie

### Artikel  176  

Wijzigt Boek 3 van het Burgerlijk Wetboek.   

### Artikel  177  

Wijzigt Boek 6 van het Burgerlijk Wetboek.   

### Artikel  178  

Wijzigt de Overgangswet nieuw Burgerlijk Wetboek.   

### Artikel  179  

Wijzigt de Wet op de economische delicten.   

### §  12.4  

####Ministerie van Volkshuisvesting, Ruimtelijke Ordening en Milieubeheer

### Artikel  180  

Wijzigt de Wet bodembescherming.   

### Artikel  181  

Wijzigt de Kernenergiewet.   

### Artikel  182  

Wijzigt de Wet explosieven voor civiel gebruik.   

### Artikel  183  

Wijzigt de Wet milieubeheer.   

### §  12.5  

####Ministerie van Sociale Zaken en Werkgelegenheid

### Artikel  184  

Wijzigt de Arbeidsomstandighedenwet 1998.   

### Artikel  185  

Wijzigt de Arbeidstijdenwet.   

### Artikel  186  

Wijzigt de Stoomwet.   

### Artikel  187  

Wijzigt de Wet arbeid mijnbouw Noordzee.   

### Artikel  188  

Wijzigt de Wet op de Gevaarlijke werktuigen.   

### Hoofdstuk  13  

####Slotbepalingen

### Artikel  190  

Bij of krachtens algemene maatregel van bestuur kunnen ter uitvoering van een voor Nederland verbindend verdrag of een voor Nederland verbindend besluit van een volkenrechtelijke organisatie regels worden gesteld omtrent mijnbouw en met mijnbouw verwante activiteiten.  

### Artikel  191  

Onze Minister van Economische Zaken zendt binnen vijf jaar na de inwerkingtreding van deze wet aan de Staten-Generaal een verslag over de doeltreffendheid en de effecten van deze wet in de praktijk.  

### Artikel  192  

Deze wet treedt in werking op een bij koninklijk besluit te bepalen tijdstip.  

### Artikel  193  

Deze wet wordt aangehaald als: Mijnbouwwet.  

Lasten en bevelen dat deze in het Staatsblad zal worden geplaatst en dat alle ministeries, autoriteiten, colleges en ambtenaren wie zulks aangaat, aan de nauwkeurige uitvoering de hand zullen houden.   

Gegeven te 's-Gravenhage 
31 oktober 2002  
Beatrix  

De Staatssecretaris van Economische Zaken, 
J. G. Wijn   

de veertiende november 2002 

De Minister van Justitie, 
J. P. H. Donner    

####Bijlage bij de artikelen 34 , 35 , 36 , 38 , 41 , 46 , 54 , 134 , 135 , 142  en 145 

De lijn, bedoeld in de artikelen 34, vierde lid, 35, eerste lid, onderdeel f, 36, eerste lid, onderdeel b, 38, 41, derde lid, 46, vijfde lid, 54, onderdelen d en e, 134, tweede lid, 135, vijfde lid, onderdeel a, onder 1°, 142, tweede lid, en 145, tweede lid, onderdeel a, is de lijn, welke wordt gevormd door de verbindingslijn tussen de punten c'' en L', welke met een rode kleur is aangegeven op de bij de aanvullende overeenkomst van 14 mei 1962 bij het Eems-Dollard-verdrag (Trb. 1962, 54) gevoegde kaart, en vervolgens door de bogen van grootcirkels tussen de volgende punten, in de volgorde als hieronder aangegeven: 1. genoemd punt L'; 2. 53° 33' 36" N.B., 6° 16' 02" O.L.; 3. 53° 30' 12" N.B., 6° 03' 00" O.L.; 4. 53° 31' 22" N.B., 5° 56' 27" O.L.; 5. 53° 30' 00" N.B., 5° 31' 30" O.L.; 6. 53° 25' 12" N.B., 5° 08' 06" O.L.; 7. 53° 21' 21" N.B., 5° 04' 30" O.L.; 8. 53° 19' 19" N.B., 4° 56' 12" O.L.; 9. 53° 15' 00" N.B., 4° 49' 00" O.L.; 10. 53° 06' 30" N.B., 4° 40' 00" O.L.; 11. 53° 01' 30" N.B., 4° 37' 30" O.L.; 12. 52° 54' 00" N.B., 4° 38' 00" O.L.; 13. 52° 44' 12" N.B., 4° 33' 42" O.L.; 14. 52° 37' 00" N.B., 4° 32' 24" O.L.; 15. 52° 28' 30" N.B., 4° 30' 00" O.L.; 16. 52° 23' 00" N.B., 4° 26' 36" O.L.; 17. 52° 21' 02" N.B., 4° 24' 57" O.L.; 18. 52° 17' 55" N.B., 4° 22' 45" O.L.; 19. 52° 16' 25" N.B., 4° 21' 34" O.L.; 20. 52° 15' 35" N.B., 4° 20' 47" O.L.; 21. 52° 14' 54" N.B., 4° 20' 20" O.L.; 22. 52° 13' 21" N.B., 4° 18' 54" O.L.; 23. 52° 12' 03" N.B., 4° 17' 30" O.L.; 24. 52° 10' 56" N.B., 4° 16' 07" O.L.; 25. 52° 09' 47" N.B., 4° 14' 37" O.L.; 26. 52° 09' 26" N.B., 4° 13' 46" O.L.; 27. 52° 09' 05" N.B., 4° 13' 12" O.L.; 28. 52° 08' 30" N.B., 4° 12' 31" O.L.; 29. 52° 08' 03" N.B., 4° 11' 50" O.L.; 30. 52° 07' 33" N.B., 4° 11' 15" O.L.; 31. 52° 06' 51" N.B., 4° 10' 19" O.L.; 32. 52° 04' 13" N.B., 4° 06' 39" O.L.; 33. 52° 03' 54" N.B., 4° 06' 05" O.L.; 34. 52° 02' 09" N.B., 4° 04' 03" O.L.; 35. 52° 00' 00" N.B., 4° 01' 00" O.L.; 36. 51° 53' 00" N.B., 3° 55' 30" O.L.; 37. 51° 51' 00" N.B., 3° 48' 48" O.L.; 38. 51° 47' 30" N.B., 3° 45' 18" O.L.; 39. 51° 44' 12" N.B., 3° 35' 24" O.L.; 40. 51° 39' 12" N.B., 3° 35' 24" O.L.; 41. 51° 37' 18" N.B., 3° 29' 30" O.L.; 42. 51° 34' 00" N.B., 3° 22' 10" O.L.; 43. 51° 24' 40" N.B., 3° 17' 52" O.L. De ligging van de bovenbedoelde punten 2 tot en met 43 is uitgedrukt in geografische coördinaten, berekend volgens het stelsel van de Europese vereffening. 
