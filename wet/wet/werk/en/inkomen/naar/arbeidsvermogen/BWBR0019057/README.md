<meta http-equiv='Content-Type' content='text/html; charset=utf-8' />

##Wet van 10 november 2005, houdende bevordering van het naar arbeidsvermogen verrichten van werk of van werkhervatting van verzekerden die gedeeltelijk arbeidsgeschikt zijn en tot het treffen van een regeling van inkomen voor deze personen alsmede voor verzekerden die volledig en duurzaam arbeidsongeschikt zijn (Wet werk en inkomen naar arbeidsvermogen)

Wij Beatrix, bij de gratie Gods, Koningin der Nederlanden, Prinses van Oranje-Nassau, enz. enz. enz.

Allen, die deze zullen zien of horen lezen, saluut! doen te weten:

Alzo Wij in overweging genomen hebben, dat het wenselijk is om werknemers die gedeeltelijk arbeidsgeschikt worden deel te laten blijven nemen aan het arbeidsproces alsmede om een inkomensverzekering te regelen voor deze werknemers en voor werknemers die volledig en duurzaam arbeidsongeschikt zijn geworden en in verband daarmee een nieuwe wet vast te stellen;
Zo is het, dat Wij, de Raad van State gehoord, en met gemeen overleg der Staten-Generaal, hebben goedgevonden en verstaan, gelijk Wij goedvinden en verstaan bij deze:     
### Hoofdstuk  1  

####Definities en algemene bepalingen

### §  1.1  

####Diverse algemene begrippen

### Artikel  1  

####Algemene begrippen

Voor de toepassing van deze wet en de daarop berustende bepalingen wordt verstaan onder: 

– *arbeidsongeschiktheidsuitkering*: de arbeidsongeschiktheidsuitkering, bedoeld in hoofdstuk 6;  

– *arbodienst*: een dienst als bedoeld in de [Arbeidsomstandighedenwet](../../../../../../../../wet/arbeidsomstandighedenwet/BWBR0010346/README.md);  

– *burgerservicenummer*: het nummer, bedoeld in [artikel 1, onderdeel b, van de Wet algemene bepalingen burgerservicenummer](../../../../../../../../wet/wet/algemene/bepalingen/burgerservicenummer/BWBR0022428/README.md);  

– *eigenrisicodrager*: de werkgever aan wie op grond van [artikel 40, aanhef en eerste lid, onderdeel b, van de Wet financiering sociale verzekeringen](../../../../../../../../wet/wet/financiering/sociale/verzekeringen/BWBR0017745/README.md) toestemming is verleend om zelf het risico te dragen van betaling van het daarvoor in aanmerking komende deel van de WGA-uitkering;  

– *justitiële inrichting*: een penitentiaire inrichting, een inrichting voor verpleging van ter beschikking gestelden, of een inrichting als bedoeld in [artikel 1, onderdeel b, van de Beginselenwet justitiële jeugdinrichtingen](../../../../../../../../wet/beginselenwet/justitiële/jeugdinrichtingen/BWBR0011756/README.md);  

– *lichaam*: publiekrechtelijke of privaatrechtelijke rechtspersoon, maat- en vennootschap, samenwerkingsvorm zonder rechtspersoonlijkheid die maatschappelijk kan worden gelijkgesteld met een vereniging, onderneming van publiekrechtelijke rechtspersonen en doelvermogens;  

– *maatmaninkomen*: hetgeen gezonde personen met soortgelijke opleiding en ervaring, ter plaatse waar hij arbeid verricht of het laatst heeft verricht, of in de omgeving daarvan met arbeid gewoonlijk verdienen;  

– *onbetaald verlof*: een tussen werkgever en werknemer voor een gedeelte of het geheel van de arbeidstijd overeengekomen verlof, waarin de werknemer geen arbeid jegens de werkgever verricht;  

– *Onze Minister*: Onze Minister van Sociale Zaken en Werkgelegenheid;  

– *reïntegratie*: herstel, behoud en bevordering van de mogelijkheden tot het verrichten van arbeid en bevordering van inschakeling in de arbeid met dien verstande dat onder arbeid niet wordt verstaan arbeid op grond van een dienstbetrekking als bedoeld in [hoofdstuk 2](../../../../../../../../wet/wet/sociale/werkvoorziening/BWBR0008903/README.md) of [3 van de Wet sociale werkvoorziening](../../../../../../../../wet/wet/sociale/werkvoorziening/BWBR0008903/README.md);  

– *reïntegratiebedrijf:* een natuurlijke persoon dan wel rechtspersoon die in het kader van de uitoefening van beroep of bedrijf de inschakeling van personen in de arbeid bevordert met dien verstande dat onder arbeid niet wordt verstaan arbeid op grond van een dienstbetrekking als bedoeld in [hoofdstuk 2](../../../../../../../../wet/wet/sociale/werkvoorziening/BWBR0008903/README.md) of [3 van de Wet sociale werkvoorziening](../../../../../../../../wet/wet/sociale/werkvoorziening/BWBR0008903/README.md);  

– *reïntegratieplan*: het plan, bedoeld in artikel 39, derde lid;  

– *reïntegratievisie*: de reïntegratievisie, bedoeld in artikel 39, eerste lid;  

– *sociaal-fiscaalnummer*: het nummer, bedoeld in [artikel 2, derde lid, onderdeel k, van de Algemene wet inzake rijksbelastingen](../../../../../../../../wet/algemene/wet/inzake/rijksbelastingen/BWBR0002320/README.md);  

– *UWV*: het Uitvoeringsinstituut werknemersverzekeringen, genoemd in [hoofdstuk 5 van de Wet structuur uitvoeringsorganisatie werk en inkomen](../../../../../../../../wet/wet/structuur/uitvoeringsorganisatie/werk/en/inkomen/BWBR0013060/README.md);  

– *vreemdeling*: de persoon, bedoeld in de [Vreemdelingenwet 2000](../../../../../../../../wet/vreemdelingenwet/2000/BWBR0011823/README.md);  

– *vrijheidsstraf of vrijheidsbenemende maatregel:* een bij onherroepelijk geworden vonnis opgelegde vrijheidsstraf of vrijheidsbenemende maatregel als bedoeld in het [Wetboek van Strafrecht](../../../../../../../../wet/wet/van/3/maart/1881/BWBR0001854/README.md), behoudens de gevallen, bedoeld in [artikel 37, eerste lid, van het Wetboek van Strafrecht](../../../../../../../../wet/wet/van/3/maart/1881/BWBR0001854/README.md);  

– *wachtgeld:* wachtgeld op grond van het [Rijkswachtgeldbesluit 1959](../../../../../../../../AMvB/rijkswachtgeldbesluit/1959/BWBR0002326/README.md), uitkering op grond van het [Besluit Werkloosheid onderwijs- en onderzoekpersoneel](../../../../../../../../AMvB/besluit/werkloosheid/onderwijs-/en/onderzoekpersoneel/BWBR0006445/README.md), wachtgeld of daarmee gelijkgestelde uitkering op grond van de Algemene militaire pensioenwet, of een met die wachtgelden of die uitkeringen vergelijkbare uitkering op grond van ontslag of werkloosheid, met uitzondering van een uitkering in verband met functioneel leeftijdsontslag of vrijwillig vervroegd uittreden;  

– *wachttijd*: de wachttijd, bedoeld in artikel 23;  

– *WGA-uitkering*: de werkhervattingsuitkering gedeeltelijk arbeidsgeschikten, bedoeld in hoofdstuk 7;  

– *zelfstandige*: de persoon, jonger dan 65 jaar: 

1°. die in Nederland woont en die belastbare winst uit onderneming als bedoeld in [paragraaf 3.2.1 van de Wet inkomstenbelasting 2001](../../../../../../../../wet/wet/inkomstenbelasting/2001/BWBR0011353/README.md) vermeerderd met de ondernemersaftrek, bedoeld in [paragraaf 3.2.4 van die wet](../../../../../../../../wet/wet/inkomstenbelasting/2001/BWBR0011353/README.md), en de MKB-winstvrijstelling, bedoeld in [paragraaf 3.2.5 van die wet](../../../../../../../../wet/wet/inkomstenbelasting/2001/BWBR0011353/README.md), geniet, tenzij hij de onderneming niet voor eigen rekening feitelijk drijft;  

2°. die niet in Nederland woont en die belastbare winst uit Nederlandse onderneming als bedoeld in [afdeling 7.2 van de Wet inkomstenbelasting 2001](../../../../../../../../wet/wet/inkomstenbelasting/2001/BWBR0011353/README.md) vermeerderd met de ondernemersaftrek, bedoeld in [paragraaf 3.2.4 van die wet](../../../../../../../../wet/wet/inkomstenbelasting/2001/BWBR0011353/README.md), en de MKB-winstvrijstelling, bedoeld in [paragraaf 3.2.5 van die wet](../../../../../../../../wet/wet/inkomstenbelasting/2001/BWBR0011353/README.md), geniet, tenzij hij de onderneming niet voor eigen rekening feitelijk drijft; of  

3°. die directeur-grootaandeelhouder is, en het werk tot stand brengt uitsluitend voor rekening en risico van de onderneming van de rechtspersoon waarvan hij directeur-grootaandeelhouder is.      

### Artikel  2  

####Gelijkstelling niet-gehuwden met gehuwden

1.  Voor de toepassing van deze wet en de daarop berustende bepalingen wordt gelijkgesteld met: 

a. echtgenoot: geregistreerde partner;  

b. gehuwd: als partner geregistreerd.     
2.  Voor de toepassing van deze wet en de daarop berustende bepalingen wordt: 

a. als gehuwd of als echtgenoot mede aangemerkt de ongehuwde meerderjarige die met een andere ongehuwde meerderjarige een gezamenlijke huishouding voert, tenzij het betreft een bloedverwant in de eerste graad;  

b. als ongehuwd mede aangemerkt de persoon die duurzaam gescheiden leeft van de persoon met wie hij gehuwd is.     
3.  Van een gezamenlijke huishouding is sprake indien twee personen hun hoofdverblijf in dezelfde woning hebben en zij blijk geven zorg te dragen voor elkaar door middel van het leveren van een bijdrage in de kosten van de huishouding dan wel anderszins.   
4.  Een gezamenlijke huishouding wordt in ieder geval aanwezig geacht indien de betrokkenen hun hoofdverblijf hebben in dezelfde woning en: 

a. zij met elkaar gehuwd zijn geweest of eerder voor de toepassing van deze wet daarmee gelijk zijn gesteld;  

b. uit hun relatie een kind is geboren of erkenning heeft plaatsgevonden van een kind van de een door de ander;  

c. zij zich wederzijds verplicht hebben tot een bijdrage aan de huishouding krachtens een geldend samenlevingscontract; of  

d. zij op grond van een registratie worden aangemerkt als een gezamenlijke huishouding die naar aard en strekking overeenkomt met de gezamenlijke huishouding, bedoeld in het derde lid.     
5.  Bij algemene maatregel van bestuur kunnen regels worden gesteld met betrekking tot hetgeen wordt verstaan onder het blijk geven zorg te dragen voor een ander als bedoeld in het derde lid.   
6.  Bij algemene maatregel van bestuur wordt vastgesteld welke registraties, en gedurende welk tijdvak, in aanmerking worden genomen voor de toepassing van het vierde lid, onderdeel d.   
7.  Onder bloedverwant in de eerste graad als bedoeld in het tweede lid, onderdeel a, wordt mede verstaan een meerderjarig aangehuwd kind of een meerderjarig voormalig pleegkind van de ongehuwde meerderjarige.   
8.  Onder voormalig pleegkind als bedoeld in het zevende lid wordt verstaan een pleegkind waarvoor de ongehuwde meerderjarige een pleegvergoeding ontving of ontvangt op grond van de [Wet op de jeugdzorg](../../../../../../../../wet/wet/op/de/jeugdzorg/BWBR0016637/README.md) of kinderbijslag ontving op grond van de [Algemene Kinderbijslagwet](../../../../../../../../wet/algemene/kinderbijslagwet/BWBR0002368/README.md).   

### Artikel  3  

####Woon- en vestigingsplaats

1.  Waar iemand woont en waar een lichaam gevestigd is, wordt naar de omstandigheden beoordeeld.   
2.  Voor de toepassing van het eerste lid worden schepen die binnen Nederland hun thuishaven hebben, als deel van Nederland beschouwd.   

### §  1.2  

####Begrip volledig en duurzaam arbeidsongeschikt en gedeeltelijk arbeidsgeschikt

### Artikel  4  

####Definitie volledig en duurzaam arbeidsongeschikt

1.  Volledig en duurzaam arbeidsongeschikt is hij die als rechtstreeks en objectief medisch vast te stellen gevolg van ziekte, gebrek, zwangerschap of bevalling duurzaam slechts in staat is om met arbeid ten hoogste 20% te verdienen van het maatmaninkomen per uur.   
2.  In het eerste lid wordt onder duurzaam verstaan een medisch stabiele of verslechterende situatie.   
3.  Onder duurzaam wordt mede verstaan een medische situatie waarbij op lange termijn een geringe kans op herstel bestaat.   

### Artikel  5  

####Definitie gedeeltelijk arbeidsgeschikt

Gedeeltelijk arbeidsgeschikt is hij die als rechtstreeks en objectief medisch vast te stellen gevolg van ziekte, gebrek, zwangerschap of bevalling slechts in staat is met arbeid ten hoogste 65% te verdienen van het maatmaninkomen per uur, doch die niet volledig en duurzaam arbeidsongeschikt is.  

### Artikel  6  

####Nadere bepalingen definitie volledig en duurzaam arbeidsongeschikt en definitie gedeeltelijk arbeidsgeschikt

1.  De beoordeling of iemand volledig en duurzaam arbeidsongeschikt of gedeeltelijk arbeidsgeschikt is, wordt gebaseerd op een verzekeringsgeneeskundig en een arbeidskundig onderzoek.   
2.  Bij het vaststellen van volledige en duurzame arbeidsongeschiktheid of gedeeltelijke arbeidsgeschiktheid wordt, zo mogelijk, rekening gehouden met verkregen nieuwe bekwaamheden, maar wordt buiten beschouwing gelaten of de verzekerde de arbeid feitelijk kan verkrijgen.   
3.  Onder arbeid als bedoeld in artikel 4, eerste lid, en 5 wordt verstaan alle algemeen geaccepteerde arbeid waartoe de verzekerde met zijn krachten en bekwaamheden in staat is.   
4.  Bij of krachtens algemene maatregel van bestuur kunnen met betrekking tot het eerste, tweede en derde lid, en de artikelen 4 en 5 nadere en zo nodig afwijkende regels worden gesteld die voor volledig en duurzaam arbeidsongeschikten en gedeeltelijk arbeidsgeschikten verschillend kunnen zijn. Hierbij kan tevens onderscheid worden gemaakt tussen de situaties, bedoeld in artikel 4, tweede en derde lid.   
5.  De voordracht voor een krachtens het vierde lid vast te stellen algemene maatregel van bestuur, dan wel de vaststelling van een ministeriële regeling op basis van een dergelijke algemene maatregel van bestuur, wordt niet gedaan dan nadat het ontwerp in de Staatscourant is bekendgemaakt en aan een ieder de gelegenheid is geboden om binnen vier weken na de dag waarop de bekendmaking is geschied, wensen en bedenkingen ter kennis van Onze Minister te brengen. Gelijktijdig met de bekendmaking wordt het ontwerp aan de beide kamers der Staten-Generaal overgelegd.   
6.  Bij de beoordeling, bedoeld in het eerste lid, maakt de verzekeringsarts zo veel mogelijk gebruik van de bij ministeriële regeling vastgelegde wetenschappelijke inzichten die de beoordeling van de arbeidsongeschiktheid of de gedeeltelijke arbeidsgeschiktheid kunnen ondersteunen.   

### §  1.3  

####Begrip verplicht verzekerde

### Artikel  7  

####De verplicht verzekerde

1.  Verplicht verzekerd is de werknemer.   
2.  Een aanvraag tot het geven van een beschikking over het verplicht verzekerd zijn op grond van deze wet kan door de werknemer uitsluitend bij het UWV worden ingediend.   

### Artikel  8  

####De werknemer

1.  Werknemer is de werknemer in de zin van de [Ziektewet](../../../../../../../../wet/ziektewet/BWBR0001888/README.md) met uitzondering van de werknemer die zijn werknemerschap ontleent aan [artikel 4, eerste lid, onderdeel g, van die wet](../../../../../../../../wet/ziektewet/BWBR0001888/README.md).   
2.  Bij algemene maatregel van bestuur kan worden bepaald, dat personen die buiten Nederland wonen ook als werknemer worden aangemerkt, voorzover zij hun dienstbetrekking buiten Nederland vervullen.   
3.  Bij de toepassing van het eerste lid blijft [artikel 6, tweede lid, van de Ziektewet](../../../../../../../../wet/ziektewet/BWBR0001888/README.md) buiten toepassing ten aanzien van de persoon die geen arbeid verricht wegens het genieten van ononderbroken onbetaald verlof tot een maximum van achttien maanden, waarbij perioden van onbetaald verlof die elkaar met een onderbreking van minder dan vier weken opvolgen als ononderbroken onbetaald verlof worden aangemerkt.   

### Artikel  9  

####Uitbreiding werknemerschap

Als werknemer wordt mede beschouwd: 

a. in bij ministeriële regeling aan te wijzen gevallen de persoon, die ten minste vijf of ten minste de helft van zijn arbeidsuren per kalenderweek heeft verloren als bedoeld in [artikel 16, eerste lid, onderdeel a, van de Werkloosheidswet](../../../../../../../../wet/werkloosheidswet/BWBR0004045/README.md), doch aan wie geen uitkering wordt verleend op grond van enige bepaling van [die wet](../../../../../../../../wet/werkloosheidswet/BWBR0004045/README.md) of van een regeling als bedoeld in onderdeel b;  

b. de persoon, die wegens werkloosheid niet werkt en die op grond van een bij ministeriële regeling aan te wijzen, van overheidswege getroffen regeling, uitkering ontvangt.    

### Artikel  10  

####Nawerking verzekering

1.  De persoon die binnen vier weken na het einde van zijn verzekering ziek wordt, wordt voor het recht op een uitkering op grond van deze wet beschouwd alsof hij verzekerd was gebleven. Indien de verzekering berust op een dienstbetrekking als bedoeld in [artikel 3 van de Ziektewet](../../../../../../../../wet/ziektewet/BWBR0001888/README.md), is de eerste zin eerst na het eindigen van die dienstbetrekking van toepassing.   
2.  Het eerste lid blijft buiten toepassing ten aanzien van de persoon, die op grond van [artikel 6, eerste lid, onderdeel a of b van de Ziektewet](../../../../../../../../wet/ziektewet/BWBR0001888/README.md), niet verzekerd is.   
3.  Bij of krachtens algemene maatregel van bestuur kunnen regels worden gesteld, op grond waarvan personen, die niet verzekerd zijn en die volledig en duurzaam arbeidsongeschikt of gedeeltelijk arbeidsgeschikt worden als gevolg van bij die maatregel aan te wijzen beroepsziekten, voor het recht op een uitkering worden beschouwd alsof zij verzekerd zijn.   

### §  1.4  

####Begrip werkgever

### Artikel  11  

####De werkgever

1.  Werkgever is de werkgever in de zin van de [Ziektewet](../../../../../../../../wet/ziektewet/BWBR0001888/README.md) behoudens voorzover deze zijn werkgeverschap ontleent aan [artikel 10, onder 1°, onder g, van die wet](../../../../../../../../wet/ziektewet/BWBR0001888/README.md).   
2.  In de gevallen, bedoeld in artikel 8, tweede lid, is werkgever de natuurlijke persoon tot wie, het lichaam of het orgaan van een lichaam tot welk, de werknemer in dienstbetrekking staat.   
3.  In de gevallen, bedoeld in artikel 9, wordt als werkgever aangemerkt de persoon of instantie, die door Onze Minister als werkgever wordt aangewezen.   

### §  1.5  

####Het begrip loon en het begrip dagloon

### Artikel  12  

####Het loon

1.  In deze wet en de daarop berustende bepalingen wordt verstaan onder: 

a. loon: het loon in de zin van [hoofdstuk 3 van de Wet financiering sociale verzekeringen](../../../../../../../../wet/wet/financiering/sociale/verzekeringen/BWBR0017745/README.md); en  

b. minimumloon: het minimumloon, bedoeld in [artikel 8, eerste lid, van de Wet minimumloon en minimumvakantiebijslag](../../../../../../../../wet/wet/minimumloon/en/minimumvakantiebijslag/BWBR0002638/README.md) of, indien het een werknemer jonger dan 23 jaar betreft, het voor zijn leeftijd geldende minimumloon, bedoeld in [artikel 7, derde lid](../../../../../../../../wet/wet/minimumloon/en/minimumvakantiebijslag/BWBR0002638/README.md), en [artikel 8, derde lid, van laatstgenoemde wet](../../../../../../../../wet/wet/minimumloon/en/minimumvakantiebijslag/BWBR0002638/README.md), beide vermeerderd met de daarover berekende vakantietoeslag, bedoeld in [artikel 15 van die wet](../../../../../../../../wet/wet/minimumloon/en/minimumvakantiebijslag/BWBR0002638/README.md).     
2.  Loon, door verschillende personen tezamen onverdeeld genoten, wordt, voorzover niet blijkt van een andere verdeling, geacht door ieder van hen voor een gelijk deel te zijn genoten.   
3.  De persoon die op grond van een regeling als bedoeld in artikel 9, aanhef en onderdeel b, een uitkering ontvangt, wordt geacht op elke dag waarover hij die uitkering ontvangt, loon te ontvangen, ter hoogte van die uitkering.   

### Artikel  13  

####Dagloon en maandloon

1.  Voor de berekening van een uitkering waarop op grond van deze wet recht bestaat, wordt als dagloon beschouwd 1/261 deel van het loon dat de werknemer verdiende in de periode van één jaar, die eindigt op de laatste dag van het aangiftetijdvak voorafgaande aan het aangiftetijdvak waarin de ziekte, het gebrek, de zwangerschap of de bevalling, die tot volledig en duurzame arbeidsongeschiktheid of gedeeltelijke arbeidsgeschiktheid heeft geleid, is ingetreden doch ten hoogste het in [artikel 17, eerste lid, van de Wet financiering sociale verzekeringen](../../../../../../../../wet/wet/financiering/sociale/verzekeringen/BWBR0017745/README.md) bedoelde bedrag met betrekking tot een loontijdvak van een dag.   
2.  In afwijking van het eerste lid wordt in het in artikel 21 bedoelde geval het dagloon op de daar genoemde wijze vastgesteld.   
3.  Bij of krachtens algemene maatregel van bestuur worden met betrekking tot de vaststelling van het dagloon, bedoeld in het eerste lid, en de herziening ervan nadere en zonodig afwijkende regels gesteld. Daarbij kunnen tevens regels worden gesteld ter bepaling van het dagloon ten behoeve van de vaststelling van de hoogte van de vervolguitkering van de WGA-uitkering, bedoeld in artikel 62, vierde lid.   
4.  Het maandloon bedraagt: 

a. indien recht op een uitkering bestaat over een volledige kalendermaand: 21,75 maal het dagloon; of  

b. indien niet over een volledige kalendermaand recht op een uitkering bestaat: de uitkomst van het aantal dagen in de betreffende kalendermaand waarover recht op een uitkering bestaat gedeeld door het totaal aantal dagen in de betreffende kalendermaand vermenigvuldigd met 21,75 maal het dagloon. Bij het bepalen van het aantal dagen worden de zaterdagen en zondagen buiten beschouwing gelaten.     

### Artikel  14  

####Indexering

1.  De daglonen worden herzien met ingang van de dag waarop en in de mate waarin het bedrag genoemd in [artikel 8, eerste lid, onderdeel c, van de Wet minimumloon en minimumvakantiebijslag](../../../../../../../../wet/wet/minimumloon/en/minimumvakantiebijslag/BWBR0002638/README.md) wordt herzien.   
2.  Onze Minister maakt in de Staatscourant bekend met ingang van welke dag en met welk percentage een herziening als bedoeld in het eerste lid plaatsvindt.   
3.  Een herziening van de uitkering als gevolg van een herziening van het dagloon vindt plaats zonder dat dit bij beschikking is vastgesteld.   
4.  Het UWV betaalt de herziene uitkering, bedoeld in het derde lid, bij de eerstvolgende uitkeringsbetaling nadat de herziening, bedoeld in het eerste lid, heeft plaatsgevonden.   

### §  1.6  

####Het begrip arbeidsverleden

### Artikel  15  

####Arbeidsverleden

1.  In deze wet en de daarop berustende bepalingen wordt onder arbeidsverleden verstaan de periode die wordt berekend door samentelling van: 

a. het aantal kalenderjaren, gelegen in de periode vanaf en met inbegrip van 1998 tot en met het kalenderjaar voorafgaand aan het kalenderjaar waarin de dag is gelegen waarop het recht op een uitkering op grond van deze wet is ontstaan, of zou zijn ontstaan als artikel 23, zesde lid, of 64, elfde lid, niet zou zijn toegepast, waarover de werknemer aantoont over 52 of meer dagen per jaar loon te hebben ontvangen; en  

b. het aantal kalenderjaren vanaf en met inbegrip van het jaar waarin de werknemer zijn 18e verjaardag bereikte tot 1998.     
2.  Een kalenderjaar wordt in aanmerking genomen bij de berekening, bedoeld in het eerste lid, onderdeel a, indien volgens de informatie als bedoeld in [artikel 33d van de Wet structuur uitvoeringsorganisatie werk en inkomen](../../../../../../../../wet/wet/structuur/uitvoeringsorganisatie/werk/en/inkomen/BWBR0013060/README.md), de werknemer in dat jaar over 52 of meer dagen loon heeft ontvangen.   
3.  Voor de toepassing van het eerste lid, onderdeel a, worden met dagen waarover loon is ontvangen, gelijkgesteld: 

a. dagen waarover recht bestond op een uitkering die naar aard en strekking overeenkomt met een uitkering op grond van de [Wet op de arbeidsongeschiktheidsverzekering](../../../../../../../../wet/wet/op/de/arbeidsongeschiktheidsverzekering/BWBR0002524/README.md) of met een uitkering op grond van deze wet voor zover deze uitkering wordt toegekend naar een arbeidsongeschiktheid van ten minste 80% respectievelijk wordt toegekend over periodes waarin de verzekerde slechts in staat is om met arbeid ten hoogste 20% te verdienen van het maatmaninkomen per uur;  

b. dagen waarover een persoon een uitkering ontvangt op grond van [hoofdstuk III van de Wet arbeidsongeschiktheidsvoorziening militairen](../../../../../../../../wet/wet/arbeidsongeschiktheidsvoorziening/militairen/BWBR0002822/README.md), berekend naar een arbeidsongeschiktheid van ten minste 80% of een toelage op grond van dat hoofdstuk, die al dan niet vermeerderd met de arbeidsongeschiktheidsuitkering 70% of meer bedraagt van het dagloon, waarnaar de arbeidsongeschiktheidsuitkering is of zou zijn berekend.     
4.  Voor de toepassing van het eerste lid, onderdeel a, worden niet reeds in aanmerking genomen kalenderjaren waarin een persoon recht heeft op kinderbijslag op grond van [artikel 7 van de Algemene Kinderbijslagwet](../../../../../../../../wet/algemene/kinderbijslagwet/BWBR0002368/README.md) of een andere gezinsbijslag als bedoeld in artikel 4, eerste lid, onderdeel h, van verordening (EG) nr. 1408/71 van de Raad van de Europese Gemeenschap van 14 juni 1971 betreffende de toepassing van socialezekerheidsregelingen op werknemers en zelfstandigen, alsmede op hun gezinsleden, die zich binnen de Gemeenschap verplaatsen (PbEG L 149) voor een tot zijn huishouden behorend kind dat bij de aanvang van dat kalenderjaar de leeftijd van vijf jaar niet heeft bereikt, voor de helft gelijkgesteld met kalenderjaren waarin over 52 of meer dagen loon is ontvangen. De in de eerste zin bedoelde persoon wordt aangemerkt als verzorgend persoon.   
5.  In afwijking van het vierde lid worden over de periode tot 1 januari 2005, waarin een persoon recht heeft op kinderbijslag op grond van [artikel 7 van de Algemene Kinderbijslagwet](../../../../../../../../wet/algemene/kinderbijslagwet/BWBR0002368/README.md) of een andere gezinsbijslag als bedoeld in artikel 4, eerste lid, onderdeel h, van verordening (EG) nr. 1408/71 van de Raad van de Europese Gemeenschap van 14 juni 1971 betreffende de toepassing van socialezekerheidsregelingen op werknemers en zelfstandigen, alsmede op hun gezinsleden, die zich binnen de Gemeenschap verplaatsen (PbEG L 149) voor een tot zijn huishouden behorend kind dat bij de aanvang van dat kalenderjaar de leeftijd van vijf jaar niet heeft bereikt, gelijkgesteld met, en worden dergelijke kalenderjaren over de periode van 1 januari 2005 tot 1 januari 2007 voor drie kwart gelijkgesteld met, kalenderjaren waarin over 52 of meer dagen loon is ontvangen.   
6.  Voor de toepassing van het eerste lid, onderdeel a, worden niet reeds in aanmerking genomen kalenderjaren vanaf en met in begrip van een bij ministeriële regeling nader te bepalen kalenderjaar, waarin een persoon inkomsten ontvangt voor het verlenen van zorg op grond van een regeling voor persoonsgebonden budget, die is gegrond op [artikel 44, eerste lid, onderdeel b, van de Algemene Wet Bijzondere Ziektekosten](../../../../../../../../wet/algemene/wet/bijzondere/ziektekosten/BWBR0002614/README.md) of op [artikel 5, eerste lid, van de Wet maatschappelijke ondersteuning](../../../../../../../../wet/wet/maatschappelijke/ondersteuning/BWBR0020031/README.md), of die voldoet aan [artikel 14a van de Zorgverzekeringswet](../../../../../../../../wet/zorgverzekeringswet/BWBR0018450/README.md), voor de helft gelijkgesteld met kalenderjaren waarin over 52 of meer dagen loon is ontvangen, tenzij hij deze inkomsten ontvangt uit arbeid als bedoeld in [artikel 6, eerste lid, onderdeel e, van de Ziektewet](../../../../../../../../wet/ziektewet/BWBR0001888/README.md). De eerste zin is uitsluitend van toepassing indien de in de eerste zin bedoelde persoon aantoont dat deze zorgverlening aan deze voorwaarden voldoet of heeft voldaan. Die persoon wordt aangemerkt als verzorgend persoon. Bij ministeriële regeling kunnen nadere regels worden gesteld met betrekking tot de uitvoering van dit lid.   
7.  Het vierde, vijfde en zesde lid vinden geen toepassing indien de verzorgende persoon in een kalenderjaar voor een periode langer dan een half jaar als werknemer in de zin van een wettelijke regeling inzake werkloosheid recht heeft op een uitkering ter zake van werkloosheid of op de loongerelateerde uitkering op grond van hoofdstuk 7 van deze wet.   
8.  Voor de toepassing van het vierde en vijfde lid wordt onder: 

a. een kind verstaan een eigen, aangehuwd of pleegkind;  

b. een pleegkind verstaan een kind dat als een eigen kind wordt onderhouden en opgevoed.     
9.  Voor de toepassing van het eerste lid, onderdeel a, worden dagen, tot een maximum van achttien maanden, waarover de werknemer onbetaald verlof heeft genoten, gelijkgesteld met dagen, waarover loon is ontvangen.   
10.  Voor de toepassing van dit artikel wordt niet als loon beschouwd een uitkering: 

a. op grond van de [Werkloosheidswet](../../../../../../../../wet/werkloosheidswet/BWBR0004045/README.md), met uitzondering van een uitkering op grond van [hoofdstuk IV van die wet](../../../../../../../../wet/werkloosheidswet/BWBR0004045/README.md);  

b. op grond van hoofdstuk 7 van deze wet, met uitzondering van een uitkering aan de persoon die slechts in staat is om met arbeid ten hoogste 20% te verdienen van het maatmaninkomen per uur;  

c. op grond van de [Wet op de arbeidsongeschiktheidsverzekering](../../../../../../../../wet/wet/op/de/arbeidsongeschiktheidsverzekering/BWBR0002524/README.md), berekend naar een arbeidsongeschiktheid van minder dan 80%; of  

d. die naar aard en strekking overeenkomt met een uitkering als bedoeld in onderdeel a, b of c.     
11.  Bij algemene maatregel van bestuur kunnen regels worden gesteld: 

a. ter vaststelling van het aantal dagen waarover loon is ontvangen, bedoeld in het eerste lid, onderdeel a, en tweede lid;  

b. op grond waarvan voor het bepalen van het aantal van 52 dagen, bedoeld in het eerste lid, onderdeel a, en tweede lid, dagen waarover, anders dan bedoeld in het negende lid, geen loon is ontvangen, worden gelijkgesteld met dagen waarover loon is ontvangen.     

### Hoofdstuk  2  

####De verzekering

### §  2.1  

####De verzekering

### Artikel  16  

####De verzekerden

Naast de op grond van artikel 7 verplicht verzekerde personen en de op grond van artikel 10 als verzekerd beschouwde personen zijn op grond van deze wet en de daarop berustende bepalingen eveneens verzekerd personen die zich vrijwillig hebben verzekerd op grond van paragraaf 2 van dit hoofdstuk.  

### Artikel  17  

####Aaneensluitende verzekeringen

Voor de toepassing van deze wet en de daarop berustende bepalingen gelden aaneensluitende verzekeringen op grond van deze wet als één verzekering.  

### §  2.2  

####De vrijwillige verzekering

### Artikel  18  

####Verplichte toelating tot vrijwillige verzekering

1.  Het UWV laat op grond van deze paragraaf tot de vrijwillige verzekering toe, mits hij hier te lande woont: 

a. de persoon, wiens verplichte verzekering is geëindigd en van wie op grond van gebleken omstandigheden redelijkerwijze valt aan te nemen dat onderbreking van die verplichte verzekering van korte duur zal zijn, dan wel die beschikbaar is om arbeid te aanvaarden als bedoeld in [artikel 16, eerste lid, onderdeel b, van de Werkloosheidswet](../../../../../../../../wet/werkloosheidswet/BWBR0004045/README.md);  

b. de persoon, die, terwijl hij hier te lande woonde, in het buitenland verplicht verzekerd was tegen geldelijke gevolgen van langdurige arbeidsongeschiktheid, mits: 

1°. hij niet meer in het buitenland verzekerd is, omdat hij niet langer werkzaamheden verricht in het buitenland; en  

2°. op grond van gebleken omstandigheden redelijkerwijze valt aan te nemen, dat het zijn bedoeling is bij geboden gelegenheid opnieuw een dienstbetrekking aan te gaan;    

c. de persoon, wiens verplichte verzekering is geëindigd en die als zelfstandige werkzaamheden verricht of gaat verrichten, of als echtgenoot van de zelfstandige meewerkt of gaat meewerken, indien gedurende één jaar, onmiddellijk voorafgaande aan het einde van zijn verplichte verzekering, onafgebroken, al dan niet in Nederland, op grond van een wettelijke regeling een voorziening tegen geldelijke gevolgen van langdurige arbeidsongeschiktheid op hem van toepassing is geweest;  

d. de persoon, die uit hoofde van een dienstbetrekking op grond waarvan slechts een gedeelte van een normale werkweek arbeid wordt verricht verplicht verzekerd is, indien op hem gedurende de drie jaren, onmiddellijk voorafgaande aan de dag van aanvang van de vrijwillige verzekering, onafgebroken een wettelijke regeling tegen geldelijke gevolgen van langdurige arbeidsongeschiktheid van toepassing is geweest;  

e. de persoon, wiens arbeidsverhouding op grond van [artikel 6, eerste lid, onderdeel c, van de Ziektewet](../../../../../../../../wet/ziektewet/BWBR0001888/README.md) niet als dienstbetrekking wordt beschouwd;  

f. de persoon, die op grond van [artikel 7 van de Ziektewet](../../../../../../../../wet/ziektewet/BWBR0001888/README.md) als werknemer wordt beschouwd en tevens als zelfstandige werkzaamheden gaat verrichten of als echtgenoot van die zelfstandige meewerkt of gaat meewerken, indien gedurende de drie jaren, onmiddellijk voorafgaand aan de dag van aanvang van zijn vrijwillige verzekering, onafgebroken, al dan niet in Nederland, op grond van een wettelijke regeling een voorziening tegen geldelijke gevolgen van volledig duurzame arbeidsongeschiktheid of verminderde arbeidsgeschiktheid op hem van toepassing is geweest;  

g. de persoon, wiens recht op een uitkering krachtens deze wet is beëindigd.     
2.  De in het eerste lid bedoelde verplichting bestaat eveneens ten aanzien van de persoon, jonger dan 65 jaar, die op grond van [artikel 3, tweede of vijfde lid, van de Ziektewet](../../../../../../../../wet/ziektewet/BWBR0001888/README.md), niet als werknemer wordt beschouwd, en 

a. wiens verplichte verzekering is geëindigd en die buiten Nederland woont, aldaar direct aansluitend op de beëindiging van de verplichte verzekering een dienstbetrekking vervult voor de duur van maximaal vijf jaar en wiens werkgever binnen Nederland woont of gevestigd is;  

b. die Nederlander is en die is uitgezonden om werkzaamheden te verrichten voor door Onze Minister in overeenstemming met Onze Minister van Buitenlandse Zaken aan te wijzen organisaties voor ontwikkelingssamenwerking;  

c. die Nederlander is en die is uitgezonden om, in of buiten Nederland, werkzaamheden te verrichten voor een volkenrechtelijke organisatie, waarvan Nederland lid is dan wel waarvan de werkzaamheden door Nederland worden ondersteund;  

d. die in Nederland woont, en buiten Nederland een dienstbetrekking vervult; of  

e. die Nederlander is en buiten Nederland werkzaamheden verricht die worden bekostigd door het Rijk en die tevens in opdracht van het Rijk worden verricht in het kader van een wettelijke taakomschrijving of ter uitvoering van een internationaal verdrag dan wel een daarmee gelijk te stellen overeenkomst of een besluit van een volkenrechtelijke organisatie.     
3.  Aan het vervullen van een dienstbetrekking als bedoeld in het tweede lid, onderdeel a, dient een aaneengesloten periode van verplichte verzekering van ten minste één jaar te zijn voorafgegaan.   
4.  Met de Nederlander, bedoeld in het tweede lid, onderdelen b, c en e, wordt gelijkgesteld de persoon, die onderdaan is van een van de lidstaten van de Europese Gemeenschap of onderdaan is van een Staat, waarmee Nederland een verdrag inzake sociale zekerheid heeft gesloten, mits hij voor hij werd uitgezonden in Nederland woonde.   
5.  De in het eerste lid, onderdelen c en d, genoemde termijn van één jaar respectievelijk van drie jaren wordt geacht niet te zijn onderbroken: 

a. indien de betrokkene gedurende niet meer dan zestig dagen niet verzekerd is geweest;  

b. gedurende de wachttijd als bedoeld in artikel 23.     
6.  De in het eerste lid, onderdelen c respectievelijk d, genoemde voorwaarde van een verzekeringsduur van één jaar respectievelijk van drie jaren wordt geacht te zijn vervuld, indien de betrokkene een uitkering ontvangt op grond van deze wet.   

### Artikel  19  

####Indiening verzoek en aanvang vrijwillige verzekering

1.  Het verzoek om toelating tot de vrijwillige verzekering wordt ingediend bij het UWV: 

a. door de in artikel 18, eerste lid, onderdelen a, b en c, bedoelde personen binnen dertien weken na het einde van hun verplichte verzekering;  

b. door de in artikel 18, eerste lid, onderdeel f, bedoelde persoon: binnen dertien weken na de dag, waarop zijn werkzaamheden als zelfstandige of zijn werkzaamheden als echtgenoot van de zelfstandige in diens bedrijfs- of beroepsuitoefening, een aanvang hebben genomen;  

c. door de in artikel 18, tweede lid, onderdeel a, bedoelde persoon: binnen dertien weken na de dag, waarop de verplichte verzekering is geëindigd;  

d. door de in artikel 18, tweede lid, onderdelen b, c en e, bedoelde persoon: binnen dertien weken na de dag van zijn vertrek naar het buitenland dan wel, indien de in artikel 18, tweede lid, onderdeel c, bedoelde werkzaamheden worden verricht in Nederland, binnen dertien weken na de dag waarop die werkzaamheden een aanvang hebben genomen;  

e. door de in artikel 18, tweede lid, onderdeel d, bedoelde persoon: binnen dertien weken na de dag, waarop zijn werkzaamheden buiten Nederland een aanvang hebben genomen.     
2.  Het UWV kan bepalen dat een verzoek om toelating tot de vrijwillige verzekering, ingediend na de daartoe op grond van deze wet of de daarop berustende bepalingen gestelde termijn, geacht wordt tijdig te zijn ingekomen, indien de persoon die het verzoek heeft gedaan, redelijkerwijs niet geacht kan worden in verzuim te zijn geweest.   
3.  De vrijwillige verzekering vangt aan: 

a. voor de in artikel 18, eerste lid, onderdelen a, b en c, en tweede lid, onderdeel a, bedoelde persoon: op de dag na die, waarop de verplichte verzekering is geëindigd;  

b. voor de in artikel 18, eerste lid, onderdelen d, e en f, bedoelde persoon: op de dag van ontvangst van zijn verzoek om toelating;  

c. voor de in artikel 18, tweede lid, onderdelen b, c en e, bedoelde persoon: op de dag van zijn vertrek naar het buitenland dan wel, indien de in artikel 18, tweede lid, onderdeel c, bedoelde werkzaamheden worden verricht in Nederland, op de dag waarop die werkzaamheden een aanvang hebben genomen.  

d. voor de in artikel 18, tweede lid, onderdeel d, bedoelde persoon: op de dag, waarop zijn werkzaamheden buiten Nederland een aanvang hebben genomen.     

### Artikel  20  

####Beëindiging vrijwillige verzekering

Het UWV beëindigt de vrijwillige verzekering: 

a. op verzoek van de vrijwillig verzekerde met ingang van een door hem te bepalen datum;  

b. met ingang van de dag, waarop de termijn van vijf jaar, bedoeld in artikel 18, tweede lid, onderdeel a, is verstreken;  

c. met ingang van de dag, waarop de werkzaamheden, bedoeld in artikel 18, tweede lid, worden beëindigd en de vrijwillig verzekerde niet langer geacht kan worden inkomsten te verkrijgen wegens eindiging van die werkzaamheden dan wel inkomsten te derven in geval van ziekte;  

d. met ingang van de dag, waarop de vrijwillig verzekerde verplicht verzekerd wordt op grond van deze wet;  

e. indien de verschuldigde premie over een periode van twee volle kalendermaanden niet, niet volledig of niet tijdig wordt betaald; of  

f. indien niet langer wordt voldaan aan andere vereisten voor toelating tot de vrijwillige verzekering, bedoeld in artikel 18, tweede lid.    

### Artikel  21  

####Hoogte dagloon en WGA-uitkering vrijwillige verzekering

1.  De persoon, die om toelating tot de vrijwillige verzekering verzoekt, bepaalt bij de aanvang van de vrijwillige verzekering de hoogte van het dagloon, met dien verstande dat dit niet meer kan bedragen dan: 

a. het in [artikel 17, eerste lid, van de Wet financiering sociale verzekeringen](../../../../../../../../wet/wet/financiering/sociale/verzekeringen/BWBR0017745/README.md) genoemde bedrag met betrekking tot een loontijdvak van een dag eventueel verhoogd of verlaagd krachtens [artikel 18 van die wet](../../../../../../../../wet/wet/financiering/sociale/verzekeringen/BWBR0017745/README.md); en  

b. het loon of het inkomen dat hij in geval van volledig en duurzame arbeidsongeschiktheid naar het oordeel van het UWV derft.     
2.  Voor de persoon die verzekerde is op grond van deze paragraaf blijven bij het vaststellen van het recht op een WGA-uitkering en de duur en hoogte daarvan de artikelen 54, derde en vierde lid, 58, en 59 tot en met 62 buiten toepassing.   
3.  De hoogte van de WGA-uitkering op grond van de vrijwillige verzekering bedraagt per kalendermaand: I × J waarbij: 

I staat voor maandloon; en  

J staat voor het uitkeringspercentage, dat bij een arbeidsongeschiktheid van 

a. 35–45%, 28%;  

b. 45–55%, 35%;  

c. 55–65%, 42%;  

d. 65–80%, 50,75%; en bij  

e. 80% of meer 70%, bedraagt.       
4.  De hoogte van de uitkering, bedoeld in het derde lid, wordt eerst nadat een wijziging in de mate van arbeidsongeschiktheid ten minste twee kalendermaanden heeft voortgeduurd, herzien.   
5.  Op de WGA-uitkering, bedoeld in het derde lid, wordt, indien de persoon, die op grond van deze paragraaf verzekerd is, meer verdient dan zijn resterende verdiencapaciteit als bedoeld in artikel 60, vierde en vijfde lid, per kalendermaand in mindering gebracht: 0,7 x A x B/C waarbij: 

A staat voor dat meerdere;  

B staat voor het dagloon waarnaar de WGA-uitkering is berekend;  

C staat voor het dagloon waarnaar de WGA-uitkering zou zijn berekend indien dat niet gemaximeerd zou zijn op het in [artikel 17, eerste lid, van de Wet financiering sociale verzekeringen](../../../../../../../../wet/wet/financiering/sociale/verzekeringen/BWBR0017745/README.md) bedoelde bedrag met betrekking tot een loontijdvak van een dag.     

### Artikel  21a  

####Nadere regels UWV

Het UWV stelt nadere regels met betrekking tot de vrijwillige verzekering. Deze regels bevatten in ieder geval bepalingen met betrekking tot: 

a. de toelating tot de vrijwillige verzekering;  

b. het einde van de vrijwillige verzekering; en  

c. het dagloon, bedoeld in artikel 21, eerste lid.    

### Artikel  22  

####Schakelbepaling

Voorzover daarvan in deze paragraaf niet wordt afgeweken zijn de overige artikelen van deze wet en de daarop berustende bepalingen van overeenkomstige toepassing op deze paragraaf.  

### Hoofdstuk  3  

####De wachttijd en de verlenging van de loondoorbetalingsverplichting

### Artikel  23  

####De wachttijd

1.  Voordat de verzekerde aanspraak kan maken op een uitkering op grond van deze wet geldt voor hem een wachttijd van 104 weken.   
2.  Als eerste dag van de wachttijd geldt de eerste werkdag al dan niet in een dienstbetrekking waarop door de verzekerde wegens ziekte niet is gewerkt of het werken tijdens de werktijd is gestaakt. Bij ministeriële regeling kunnen nadere en afwijkende regels worden gesteld in verband met het voor bijzondere gevallen vaststellen van welke dag als eerste werkdag wordt aangemerkt.   
3.  Bij het bepalen van de wachttijd worden de volgende perioden in aanmerking genomen: 

a. perioden waarin recht bestaat op ziekengeld als bedoeld in de [Ziektewet](../../../../../../../../wet/ziektewet/BWBR0001888/README.md) en de daarop berustende bepalingen worden in aanmerking genomen en worden samengeteld, indien zij: 

1°. elkaar met een onderbreking van minder dan vier weken opvolgen; of  

2°. direct voorafgaan aan en aansluiten op een periode waarin uitkering in verband met zwangerschap of bevalling op grond van [artikel 3:7, eerste lid](../../../../../../../../wet/wet/arbeid/en/zorg/BWBR0013008/README.md), [3:8](../../../../../../../../wet/wet/arbeid/en/zorg/BWBR0013008/README.md) of [3:10, eerste lid, van de Wet arbeid en zorg](../../../../../../../../wet/wet/arbeid/en/zorg/BWBR0013008/README.md) wordt genoten, tenzij de ongeschiktheid voorafgaande aan en de ongeschiktheid aansluitende op die periode redelijkerwijs niet geacht kunnen worden voort te vloeien uit dezelfde oorzaak; en    

b. perioden die niet al op grond van onderdeel a meetellen maar waarin de verzekerde ongeschikt is geweest voor zijn arbeid. Deze perioden worden samengeteld, indien zij: 

1°. elkaar met een onderbreking van minder dan vier weken opvolgen; of  

2°. direct voorafgaan aan en aansluiten op een periode waarin uitkering in verband met zwangerschap of bevalling op grond van [artikel 3:7, eerste lid](../../../../../../../../wet/wet/arbeid/en/zorg/BWBR0013008/README.md), [3:8](../../../../../../../../wet/wet/arbeid/en/zorg/BWBR0013008/README.md) of [3:10, eerste lid, van de Wet arbeid en zorg](../../../../../../../../wet/wet/arbeid/en/zorg/BWBR0013008/README.md) wordt genoten, tenzij de ongeschiktheid voorafgaande aan en de ongeschiktheid aansluitende op die periode redelijkerwijs niet geacht kunnen worden voort te vloeien uit dezelfde oorzaak.       
4.  Met recht op ziekengeld als bedoeld in het derde lid, wordt gelijkgesteld de situatie dat aan een verzekerde geen ziekengeld wordt betaald als gevolg van de toepassing van de [artikelen 19a](../../../../../../../../wet/ziektewet/BWBR0001888/README.md) en [19b van de Ziektewet](../../../../../../../../wet/ziektewet/BWBR0001888/README.md) en de daarop berustende bepalingen.   
5.  Voor het bepalen van de wachttijd worden niet in aanmerking genomen perioden gedurende welke een uitkering wordt genoten als bedoeld in het derde lid, onderdeel a, onder 2°.   
6.  Op aanvraag van de verzekerde stelt het UWV, in afwijking van het eerste lid, een verkorte wachttijd vast indien de verzekerde volledig en duurzaam arbeidsongeschikt is als bedoeld in artikel 4, tweede lid, en bij de aanvraag artikel 66 in acht is genomen. Een verkorte wachttijd bedraagt ten minste 13 weken en ten hoogste 78 weken. Het einde van een verkorte wachttijd wordt niet eerder vastgesteld dan tien weken na de dag waarop de aanvraag daartoe is ingediend. Dit lid is niet van toepassing op de verzekerde aan wie ziekengeld als bedoeld in [artikel 29, tweede lid, van de Ziektewet](../../../../../../../../wet/ziektewet/BWBR0001888/README.md) wordt uitgekeerd en die geen recht heeft op loon op grond van [artikel 629 van Boek 7 van het Burgerlijk Wetboek](../../../../../../../../wet/burgerlijk/wetboek/boek/7/BWBR0005290/README.md) of op bezoldiging of hetgeen daarmee overeenkomt als bedoeld in [artikel 76a van de Ziektewet](../../../../../../../../wet/ziektewet/BWBR0001888/README.md).   

### Artikel  24  

####Vrijwillige loondoorbetaling werkgever

1.  Na afloop van de wachttijd wordt het tijdvak, gedurende welke de verzekerde jegens zijn werkgever recht heeft op loon of bezoldiging, op gezamenlijk verzoek van de verzekerde en die werkgever door het UWV verlengd, tenzij: 

a. [artikel 29](../../../../../../../../wet/ziektewet/BWBR0001888/README.md) of [29a, eerste of vierde lid](../../../../../../../../wet/ziektewet/BWBR0001888/README.md), of [artikel 76c, onderdeel a, van de Ziektewet](../../../../../../../../wet/ziektewet/BWBR0001888/README.md) van toepassing is, of  

b. zwaarwegende omstandigheden zich daartegen verzetten.     
2.  Het verlengde tijdvak, bedoeld in het eerste lid, eindigt op de door het UWV aangegeven datum en kan op verzoek van de werkgever of de verzekerde worden verkort, of wordt op hun gezamenlijk verzoek verder verlengd tenzij zwaarwegende omstandigheden zich daartegen verzetten.   
3.  Het UWV stelt bij toepassing van het tweede lid een nieuwe datum vast waarop het verlengde tijdvak eindigt, met dien verstande dat dit tijdvak niet eerder eindigt dan vijftien weken na het verzoek, bedoeld in het tweede lid, tenzij de werkgever voor het verstrijken van het tijdvak van die vijftien weken geen loon meer verschuldigd is, omdat de dienstbetrekking is geëindigd.   

### Artikel  25  

####Reïntegratieverplichtingen en verplichte loondoorbetaling werkgever

1.  De werkgever jegens wie de verzekerde, bij ongeschiktheid tot het verrichten van arbeid wegens ziekte, recht heeft op loon als bedoeld in [artikel 629 van Boek 7 van het Burgerlijk Wetboek](../../../../../../../../wet/burgerlijk/wetboek/boek/7/BWBR0005290/README.md) dan wel aanspraak heeft op bezoldiging op grond van [artikel 76a, eerste lid, van de Ziektewet](../../../../../../../../wet/ziektewet/BWBR0001888/README.md) houdt aantekening van het verloop van de ziekte en de reïntegratie van de verzekerde.   
2.  De werkgever, bedoeld in het eerste lid, stelt binnen een bij ministeriële regeling nader te bepalen termijn, in overeenstemming met de verzekerde een plan van aanpak op. De afspraken die in het plan van aanpak zijn gemaakt worden door werkgever en verzekerde nageleefd. Het plan van aanpak wordt periodiek geëvalueerd.   
3.  Uiterlijk vijftien weken voor het verstrijken van de wachttijd stelt de werkgever, bedoeld in het eerste lid, in overleg met de verzekerde een reïntegratieverslag op en verstrekt hiervan een afschrift aan de verzekerde.   
4.  Indien artikel 24, eerste lid, toepassing heeft gevonden: 

a. stelt de werkgever in overleg met de verzekerde, indien hij nog geen reïntegratieverslag heeft opgesteld, in afwijking van het derde lid, het reïntegratieverslag uiterlijk vijftien weken voor het verstrijken van het door het UWV vastgestelde verlengde tijdvak, bedoeld in artikel 24, eerste lid, op en verstrekt een afschrift daarvan aan de verzekerde;  

b. vult de werkgever in overleg met de verzekerde, indien hij al een reïntegratieverslag heeft opgesteld dit reïntegratieverslag uiterlijk vijftien weken voor het verstrijken van het door het UWV vastgestelde verlengde tijdvak, bedoeld in artikel 24, eerste lid, aan en verstrekt een afschrift daarvan aan de verzekerde, tenzij de verzekerde verzoekt dit, in verband met het doen van een aanvraag als bedoeld in artikel 64 eerder te doen. De werkgever komt binnen twee weken aan dit verzoek tegemoet.     
5.  Bij de uitvoering van het eerste tot en met het vierde lid laat de werkgever zich bijstaan door een persoon als bedoeld in [artikel 14, eerste lid, van de Arbeidsomstandighedenwet](../../../../../../../../wet/arbeidsomstandighedenwet/BWBR0010346/README.md) die belast is met de bijstand, bedoeld in [artikel 14, eerste lid, onderdeel b, van die wet](../../../../../../../../wet/arbeidsomstandighedenwet/BWBR0010346/README.md) of door een arbodienst.   
6.  De verzekerde verleent zijn medewerking bij het opstellen van het plan van aanpak en het opstellen van het reïntegratieverslag.   
7.  Bij ministeriële regeling kunnen regels met betrekking tot het eerste tot en met zesde lid worden gesteld.   
8.  Indien bij de behandeling van de aanvraag, bedoeld in artikel 64 blijkt dat de werkgever zijn verplichting om een reïntegratieverslag op te stellen niet of niet volledig is nagekomen, stelt het UWV aan de werkgever een termijn waarbinnen het reïntegratieverslag wordt verstrekt of aangevuld.   
9.  Indien bij de behandeling van de aanvraag, bedoeld in artikel 64 en de beoordeling, bedoeld in artikel 65 blijkt dat de werkgever zonder deugdelijke grond zijn verplichtingen op grond van het eerste, tweede, derde, vierde of vijfde lid dan wel de krachtens het zevende lid gestelde regels niet of niet volledig nakomt of onvoldoende reïntegratie-inspanningen heeft verricht, verlengt het UWV het tijdvak gedurende welke de verzekerde jegens die werkgever recht heeft op loon op grond van [artikel 629 van Boek 7 van het Burgerlijk Wetboek](../../../../../../../../wet/burgerlijk/wetboek/boek/7/BWBR0005290/README.md) dan wel aanspraak op bezoldiging op grond van [artikel 76a, eerste lid, van de Ziektewet](../../../../../../../../wet/ziektewet/BWBR0001888/README.md), opdat de werkgever zijn tekortkoming ten aanzien van de bedoelde verplichtingen of reïntegratie-inspanningen kan herstellen. Het tijdvak bedoeld in de eerste zin, is ten hoogste 52 weken. Indien op het moment van verlenging van het tijdvak, bedoeld in de eerste zin, recht bestaat op verlof op grond van [artikel 3:1, van de Wet arbeid en zorg](../../../../../../../../wet/wet/arbeid/en/zorg/BWBR0013008/README.md), vangt het tijdvak aan met ingang van de dag waarop dat verlof eindigt. Indien tijdens het verlengde tijdvak, bedoeld in de eerste zin, recht ontstaat op verlof als bedoeld in de derde zin, wordt het tijdvak onderbroken voor de duur van dat verlof.   
10.  Het UWV geeft de beschikking omtrent de toepassing van het negende lid uiterlijk zes weken voor de afloop van de wachttijd, bedoeld in artikel 23, of indien toepassing is gegeven aan artikel 24 voor de afloop van het verlengde tijdvak, indien de aanvraag, bedoeld in artikel 64, tijdig is gedaan. Indien de aanvraag, bedoeld in artikel 64, niet tijdig is gedaan, wordt de in de vorige zin bedoelde beschikking uiterlijk zes weken voor de afloop van het tijdvak, bedoeld in [artikel 629 lid 11, onderdeel a, van Boek 7 van het Burgerlijk Wetboek](../../../../../../../../wet/burgerlijk/wetboek/boek/7/BWBR0005290/README.md), gegeven dan wel van het tijdvak, bedoeld in [artikel 76a, zesde lid, onderdeel a, van de Ziektewet](../../../../../../../../wet/ziektewet/BWBR0001888/README.md).   
11.  Verlenging van het tijdvak als bedoeld in het negende lid vindt niet plaats indien het UWV de beschikking omtrent de toepassing van het negende lid niet geeft voor de afloop van de wachttijd, bedoeld in artikel 23, of indien toepassing is gegeven aan artikel 24 van deze wet dan wel aan het [artikel 629 lid 11, onderdeel a, van Boek 7 van het Burgerlijk Wetboek](../../../../../../../../wet/burgerlijk/wetboek/boek/7/BWBR0005290/README.md), of [artikel 76a, zesde lid, onderdeel a, van de Ziektewet](../../../../../../../../wet/ziektewet/BWBR0001888/README.md), voor afloop van het verlengde tijdvak.   
12.  Indien de werkgever na toepassing van het negende lid van mening is dat hij zijn tekortkoming ten aanzien van de in het negende lid bedoelde verplichtingen of reïntegratie-inspanningen heeft hersteld, meldt hij dit aan het UWV, waarbij hij aantoont dat hij de tekortkoming heeft hersteld.   
13.  Het UWV geeft de beschikking waarin wordt vastgesteld of de tekortkoming, bedoeld in het negende lid, is hersteld binnen drie weken na de ontvangst van de melding, bedoeld in het twaalfde lid.   
14.  Het tijdvak, bedoeld in het negende lid, eindigt zes weken nadat het UWV heeft vastgesteld dat de werkgever zijn tekortkoming ten aanzien van de in het negende lid bedoelde verplichtingen of reïntegratie-inspanningen heeft hersteld, maar niet later dan na 52 weken. Indien het UWV de beschikking omtrent de toepassing van het negende lid, de beschikking waarin wordt vastgesteld dat een tekortkoming is hersteld of de beschikking waarin wordt vastgesteld dat een tekortkoming niet is hersteld, te laat geeft, eindigt het tijdvak zoveel eerder als de beschikking later is afgegeven.   
15.  Indien het UWV heeft vastgesteld dat de tekortkoming, bedoeld in het negende lid, is hersteld, geeft het UWV binnen zes weken een beschikking over het ontstaan van het recht op een uitkering als bedoeld in hoofdstuk 6 en 7.   
16.  Bij ministeriële regeling kunnen voor de toepassing van het negende tot en met het vijftiende lid nadere regels worden gesteld.   

### Artikel  26  

####Vangnetsituaties

1.  Ten aanzien van de verzekerde die op grond van [artikel 29, tweede lid, onderdelen a, b, c of d, van de Ziektewet](../../../../../../../../wet/ziektewet/BWBR0001888/README.md) recht heeft op ziekengeld, is op het UWV artikel 25, tweede, vierde, vijfde, en achtste tot en met zestiende lid, niet van toepassing en is artikel 25, eerste, derde en zesde lid, van overeenkomstige toepassing. Het UWV stelt, binnen een bij ministeriële regeling nader te bepalen termijn, in overleg met die verzekerde, een plan van aanpak op. Het plan van aanpak wordt periodiek geëvalueerd. Artikel 30a, zesde en zevende lid, van de Wet structuur uitvoeringsorganisatie werknemersverzekeringen is van overeenkomstige toepassing, waarbij voor «de re-integratievisie» telkens wordt gelezen: het plan van aanpak.   
2.  In afwijking van het eerste lid is artikel 25, eerste, tweede, derde, vijfde, zesde, zevende en achtste lid, van overeenkomstige toepassing op de eigenrisicodrager, bedoeld in [artikel 1, eerste lid, onderdeel h, van de Ziektewet](../../../../../../../../wet/ziektewet/BWBR0001888/README.md) ten aanzien van de personen, bedoeld in [artikel 29, tweede lid, onderdelen a, b en c, van die wet](../../../../../../../../wet/ziektewet/BWBR0001888/README.md), die laatstelijk tot hem in dienstbetrekking stonden. Indien bij de behandeling van de aanvraag, bedoeld in artikel 64 en de beoordeling, bedoeld in artikel 65 blijkt dat de eigenrisicodrager, bedoeld in de eerste zin, zonder deugdelijke grond de uit die zin voortvloeiende verplichtingen niet of niet volledig nakomt of onvoldoende reïntegratie-inspanningen heeft verricht, verlengt het UWV het tijdvak gedurende welke de persoon, bedoeld in de eerste zin recht op ziekengeld heeft op grond van [artikel 29 van de Ziektewet](../../../../../../../../wet/ziektewet/BWBR0001888/README.md), op dat de werkgever zijn tekortkoming ten aanzien van de in de tweede zin bedoelde verplichtingen of reïntegratie-inspanningen kan herstellen. Artikel 25, tiende tot en met zestiende lid, is van overeenkomstige toepassing.   
3.  Het eerste lid is niet van toepassing ten aanzien van de verzekerde die een werkgever als bedoeld in artikel 25, eerste lid, heeft en op die op de dag voordat recht op ziekengeld op grond van [artikel 29, tweede lid, onderdeel d, van de Ziektewet](../../../../../../../../wet/ziektewet/BWBR0001888/README.md) ontstond, uitsluitend recht op een uitkering op grond van de [Werkloosheidswet](../../../../../../../../wet/werkloosheidswet/BWBR0004045/README.md) had, omdat [artikel 20, zesde lid, onderdeel b, van die wet](../../../../../../../../wet/werkloosheidswet/BWBR0004045/README.md) van toepassing was.   
4.  Bij ministeriële regeling kunnen nadere regels worden gesteld voor de uitvoering van dit artikel.   

### Hoofdstuk  4  

####Rechten en plichten in verband met het recht op een uitkering op grond van deze wet

### §  4.1  

####Verplichtingen van de verzekerde

### Artikel  27  

####Informatieplicht en medewerking aan controle

1.  De verzekerde die een aanvraag voor een uitkering heeft ingediend of een recht heeft op een uitkering op grond van deze wet en de instelling waaraan op grond van artikel 71 een uitkering op grond van deze wet wordt uitbetaald, verstrekt op verzoek of uit eigen beweging zo spoedig mogelijk alle informatie, waarvan het hem redelijkerwijs duidelijk moet zijn dat die van invloed kan zijn op het recht op uitkering, de hoogte van de uitkering of de betaling van de uitkering, waaronder mede is begrepen informatie in het kader van reïntegratie, aan het UWV. Deze verplichting geldt niet indien die feiten en omstandigheden door het UWV kunnen worden vastgesteld op grond van bij wettelijk voorschrift als authentiek aangemerkte gegevens of kunnen worden verkregen uit bij ministeriële regeling aan te wijzen administraties. Bij ministeriële regeling wordt bepaald voor welke gegevens de tweede zin van toepassing is.   
2.  De verzekerde die een aanvraag voor een uitkering heeft ingediend of een recht heeft op een uitkering op grond van deze wet is verplicht: 

a. te voldoen aan elke oproep van het UWV of van een of meer door het UWV aangewezen personen om aanwezig te zijn op een door of vanwege het UWV te bepalen plaats voor beantwoording van vragen als bedoeld in onderdeel b het meewerken aan onderzoek als bedoeld in onderdeel c of het naleven van de controlevoorschriften, bedoeld in onderdeel d;  

b. vragen te beantwoorden die door het UWV of door een of meer door het UWV aangewezen personen in verband met het recht op uitkering op grond van deze wet worden gesteld;  

c. mee te werken door zich te laten onderzoeken door het UWV of door een of meer daartoe door het UWV aangewezen personen;  

d. tot naleving van door het UWV vastgestelde controlevoorschriften die noodzakelijk zijn voor een juiste uitvoering van deze wet;  

e. op verzoek onverwijld inzage te geven aan het UWV in een op hem betrekking hebbend document als bedoeld in [artikel 1, eerste lid, onder 1° tot en met 3°, van de Wet op de identificatieplicht](../../../../../../../../wet/wet/op/de/identificatieplicht/BWBR0006297/README.md).     
3.  De verplichtingen, bedoeld in het eerste en tweede lid, zijn van overeenkomstige toepassing ten aanzien van: 

a. het reïntegratiebedrijf dat in opdracht van het UWV of de eigenrisicodrager werkzaamheden verricht; of  

b. personen die met toestemming van het UWV of de eigenrisicodrager zijn aangewezen door een reïntegratiebedrijf als bedoeld in onderdeel b, voorzover dit noodzakelijk is voor de uitvoering van de bij wet of overeenkomst aan deze personen en rechtspersonen opgedragen taken.     
4.  De verzekerde die recht heeft op een uitkering op grond van deze wet en die bij deelname aan een reïntegratietraject zijn reïntegratieverplichtingen niet naleeft, deelt de reden daarvan onmiddellijk mede aan het reïntegratiebedrijf.   
5.  De verzekerde die een aanvraag voor een uitkering heeft ingediend of een recht heeft op een uitkering op grond van deze wet is verplicht te voldoen aan het voorschrift, gegeven door het UWV of de door hem daartoe aangewezen deskundige, om zich ter observatie te doen opnemen of te verblijven in een aangewezen inrichting.   
6.  De eigenrisicodrager treedt voor de toepassing van het eerste en tweede lid, voorzover het betreft de naleving door zijn werknemer of gewezen werknemer van plichten die reïntegratie betreffen, in de plaats van het UWV.   
7.  Dit artikel is van overeenkomstige toepassing op de persoon die tijdens de wachttijd, met uitzondering van de eerste dag van die wachttijd, geen verzekerde is op grond van deze wet.   
8.  De werkgever die een aanvraag heeft ingediend voor of recht heeft op een subsidie als bedoeld in artikel 36 en de persoon, niet zijnde verzekerde, bedoeld in het eerste lid, die een aanvraag heeft ingediend voor of recht heeft op een voorziening als bedoeld in artikel 35, verstrekken op verzoek van het UWV of uit eigen beweging zo spoedig mogelijk alle informatie, waarvan het hem redelijkerwijs duidelijk moet zijn dat zij van invloed kan zijn op de verstrekking of toekenning of op de duur of de hoogte van het reïntegratie-instrument, aan het UWV.   

### Artikel  28  

####Plichten ter voorkoming van ontstaan en bestaan van recht op uitkering op grond van deze wet

1.  De verzekerde voorkomt het ontstaan van arbeidsongeschiktheid of verminderde arbeidsgeschiktheid en beperkt het bestaan van arbeidsongeschiktheid of verminderde arbeidsgeschiktheid, voorzover dit redelijkerwijs van hem verwacht mag worden.   
2.  De verzekerde is gedurende de wachttijd alsmede het verlengde tijdvak, bedoeld in artikel 24, eerste lid, en het tijdvak, bedoeld in artikel 25, negende lid, verplicht: 

a. mee te werken aan door zijn werkgever of door een door die werkgever aangewezen deskundige gegeven redelijke voorschriften of getroffen maatregelen die erop gericht zijn om hem in staat te stellen passende arbeid te verrichten; en  

b. voldoende reïntegratie-inspanningen te verrichten;  

c. een naar algemeen medische maatstaven adequate behandeling te ondergaan voor zijn ziekte of gebrek.   Voor de toepassing van dit artikellid wordt onder werkgever mede verstaan de eigenrisicodrager, bedoeld in [artikel 1, eerste lid, onderdeel h, van de Ziektewet](../../../../../../../../wet/ziektewet/BWBR0001888/README.md).   
3.  Dit artikel is van overeenkomstige toepassing op de persoon die tijdens de wachttijd, met uitzondering van de eerste dag van die wachttijd, geen verzekerde is op grond van deze wet.   

### Artikel  29  

####Plichten gericht op vergroten van mogelijkheden tot het verrichten van arbeid

1.  De verzekerde die recht heeft op een WGA-uitkering is verplicht in voldoende mate te trachten mogelijkheden tot het verrichten van passende arbeid te behouden of te verkrijgen.   
2.  Ter naleving van de plicht, bedoeld in het eerste lid, is de verzekerde die recht heeft op een WGA-uitkering in elk geval verplicht: 

a. zich geneeskundig te laten behandelen of aanwijzingen van een arts op te volgen indien het UWV of de eigenrisicodrager of het reïntegratiebedrijf in opdracht van het UWV of de eigenrisicodrager, daartoe opdracht geeft en zijn genezing niet te belemmeren;  

b. mee te werken aan activiteiten of werkzaamheden, gericht op zijn inschakeling in de arbeid, die het UWV of de eigenrisicodrager wenselijk acht voor verkrijging van mogelijkheden tot verrichten van passende arbeid ;  

c. mee te werken aan aanpassing van de arbeidsplaats en aan persoonsgebonden voorzieningen die het UWV of de eigenrisicodrager verstrekt voor verkrijging van mogelijkheden tot verrichten van passende arbeid en zo nodig trachten die aanpassing en die voorzieningen te verkrijgen;  

d. mee te werken aan het opstellen van de reïntegratievisie en het reïntegratieplan;  

e. te voldoen aan verplichtingen die zijn opgenomen in de reïntegratievisie en het reïntegratieplan.     
3.  De verplichtingen, bedoeld in het eerste en tweede lid, zijn niet van toepassing op de persoon die blijkens een indicatiebeschikking of herindicatiebeschikking tot de doelgroep behoort van de [Wet sociale werkvoorziening](../../../../../../../../wet/wet/sociale/werkvoorziening/BWBR0008903/README.md). Voor de toepassing van het tweede lid, onderdeel b, wordt niet als inschakeling in de arbeid beschouwd inschakeling in arbeid op grond van een dienstbetrekking als bedoeld in [hoofdstuk 2](../../../../../../../../wet/wet/sociale/werkvoorziening/BWBR0008903/README.md) of [3 van de Wet sociale werkvoorziening](../../../../../../../../wet/wet/sociale/werkvoorziening/BWBR0008903/README.md).   

### Artikel  30  

####Plichten gericht op inschakeling in de arbeid

1.  De verzekerde die recht heeft op een WGA-uitkering is verplicht: 

a. passende arbeid te verrichten indien hij daartoe in de gelegenheid wordt gesteld;  

b. in voldoende mate te trachten passende arbeid te verkrijgen; en  

c. geen eisen te stellen in verband met door hem te verrichten arbeid die het aanvaarden of verkrijgen van passende arbeid belemmeren.     
2.  De verzekerde die zijn resterende verdiencapaciteit als bedoeld in paragraaf 7.2 niet volledig benut en die recht heeft op een WGA-uitkering, is verplicht zich als werkzoekende bij het UWV te laten registreren, indien hem daartoe het recht toekomt op grond van [artikel 30b, eerste lid, van de Wet structuur uitvoeringsorganisatie werk en inkomen](../../../../../../../../wet/wet/structuur/uitvoeringsorganisatie/werk/en/inkomen/BWBR0013060/README.md) en het UWV of de eigenrisicodrager hem dit opdraagt.   
3.  De verzekerde die recht heeft op een loongerelateerde uitkering van de WGA-uitkering en arbeid in dienstbetrekking verricht is verplicht: 

a. zich te onthouden van verwijtbaar gedrag dat aangemerkt kan worden als een dringende reden in de zin van [artikel 678 van boek 7 van het Burgerlijk Wetboek](../../../../../../../../wet/burgerlijk/wetboek/boek/7/BWBR0005290/README.md);  

b. de dienstbetrekking niet door of op zijn verzoek te laten beëindigen zonder dat aan de voortzetting ervan zodanige bezwaren waren verbonden, dat deze voortzetting redelijkerwijs niet van hem kon worden gevergd.     
4.  In dit hoofdstuk wordt onder passende arbeid verstaan alle arbeid die voor de krachten en bekwaamheden van de verzekerde is berekend, tenzij aanvaarding om redenen van lichamelijke, geestelijke of sociale aard niet van hem kan worden gevergd. Niet als passende arbeid wordt beschouwd arbeid op grond van een dienstbetrekking als bedoeld in [hoofdstuk 2](../../../../../../../../wet/wet/sociale/werkvoorziening/BWBR0008903/README.md) of [3 van de Wet sociale werkvoorziening](../../../../../../../../wet/wet/sociale/werkvoorziening/BWBR0008903/README.md).   
5.  Het door de verzekerde, bedoeld in het derde lid, niet voeren van verweer tegen of het instemmen met een beëindiging van de dienstbetrekking door of op verzoek van de werkgever leidt niet tot overtreding van de verplichting, bedoeld in het derde lid, aanhef en onderdeel a.   
6.  De verplichtingen, bedoeld in het eerste en tweede lid, zijn niet van toepassing op de verzekerde die blijkens een indicatiebeschikking of herindicatiebeschikking tot de doelgroep behoort van de [Wet sociale werkvoorziening](../../../../../../../../wet/wet/sociale/werkvoorziening/BWBR0008903/README.md).   

### Artikel  31  

####Plichten wettelijk vertegenwoordiger

De plichten, bedoeld in artikel 27, 28, 29, 30 en 64, derde lid, worden, indien de in die artikelen genoemde verzekerde een wettelijk vertegenwoordiger heeft, door die vertegenwoordiger nageleefd. Voorzover de plichten slechts door de verzekerde kunnen worden nageleefd, bevordert de wettelijk vertegenwoordiger die naleving.  

### Artikel  32  

####Delegatiebevoegdheid

1.  Bij algemene maatregel van bestuur kunnen nadere regels worden gesteld met betrekking tot de artikelen 27, 28, 29 en 30, eerste tot en met derde lid.   
2.  Bij ministeriële regeling kunnen regels worden gesteld waarbij bepaalde groepen werknemers worden vrijgesteld van verplichtingen, hun op grond van artikel 29 en 30, eerste lid, opgelegd.   
3.  Bij of krachtens algemene maatregel van bestuur kunnen regels worden gesteld op grond waarvan aan werknemers in individuele gevallen tijdelijk ontheffing kan worden verleend van verplichtingen, hun op grond van artikel 30, eerste lid, opgelegd.   

### §  4.2  

####Rechten van de verzekerde en reïntegratie-instrumenten

### Artikel  33  

####Mogelijkheid geldend maken aanspraken en naleven plichten

De verzekerde die een aanvraag voor een uitkering heeft ingediend, of een recht heeft op een uitkering op grond van deze wet wordt door zijn werkgever in de gelegenheid gesteld tot het geldend maken van de hem op grond van deze wet en de daarop berustende bepalingen toekomende aanspraken en tot het nakomen van de hem op grond van deze wet en de daarop berustende bepalingen opgelegde verplichtingen, voorzover de uitoefening van die bevoegdheden en de nakoming van die verplichtingen niet buiten de arbeidstijd kan geschieden.  

### Artikel  34  

####Recht op ondersteuning bij arbeidsinschakeling van UWV

1.  De verzekerde die recht heeft op een WGA-uitkering die niet ten laste komt van een eigenrisicodrager, heeft recht op ondersteuning bij arbeidsinschakeling en, met inachtneming van de daarvoor geldende wettelijke bepalingen, op de naar het oordeel van het UWV noodzakelijk geachte voorziening gericht op arbeidsinschakeling, tenzij artikel 42 van toepassing is.   
2.  Dit artikel is niet van toepassing op de verzekerde, die werkzaam is als werknemer in de zin van de [Wet sociale werkvoorziening](../../../../../../../../wet/wet/sociale/werkvoorziening/BWBR0008903/README.md).   
3.  Voor de toepassing van het eerste lid wordt voor personen die blijkens een indicatiebeschikking of herindicatiebeschikking tot de doelgroep behoren van de [Wet sociale werkvoorziening](../../../../../../../../wet/wet/sociale/werkvoorziening/BWBR0008903/README.md) onder een voorziening gericht op arbeidsinschakeling mede verstaan een voorziening gericht op het verkrijgen van arbeid in een dienstbetrekking als bedoeld in de [artikelen 2](../../../../../../../../wet/wet/sociale/werkvoorziening/BWBR0008903/README.md) en [7 van die wet](../../../../../../../../wet/wet/sociale/werkvoorziening/BWBR0008903/README.md).   

### Artikel  34a  

####Voorzieningen ter bevordering en ondersteuning van arbeid als zelfstandige

1.  Bij of krachtens algemene maatregel van bestuur kunnen regels worden gesteld op grond waarvan het UWV op aanvraag van de persoon met een naar het oordeel van het UWV structurele functionele beperking, die arbeid als zelfstandige verricht of gaat verrichten, in het kader van de bevordering van de inschakeling in en ondersteuning bij de arbeid als zelfstandige, voorzieningen kan verstrekken.   
2.  Voorzieningen als bedoeld in het eerste lid worden uitsluitend verstrekt in verband met een naar het oordeel van het UWV structurele functionele beperking die het gevolg is van een ziekte of handicap die: 

a. bij de aanvang van de arbeid als zelfstandige aanwezig was, of  

b. binnen drie jaar na de aanvang van de arbeid als zelfstandige is ontstaan, indien bij de aanvang van de arbeid als zelfstandige reeds een ziekte of handicap aanwezig was.     
3.  Voorzieningen als bedoeld in het eerste lid worden niet verstrekt of worden beëindigd indien het inkomen van de persoon die arbeid als zelfstandige verricht, na een bij algemene maatregel van bestuur te bepalen aantal kalenderjaren na de aanvang van de arbeid als zelfstandige, meer bedraagt dan een bij die maatregel vast te stellen bedrag. Bij of krachtens die maatregel wordt tevens bepaald wat onder inkomen als bedoeld in de eerste zin wordt verstaan.   
4.  Voor de toepassing van dit artikel en de daarop berustende bepalingen wordt, in afwijking van artikel 1, verstaan onder zelfstandige: de persoon die, anders dan in dienstbetrekking, arbeid in eigen bedrijf verricht of een beroep uitoefent, teneinde daarmee inkomen te verwerven.   
5.  Dit artikel is niet van toepassing op de persoon die recht op arbeidsondersteuning heeft op grond van de [Wet werk en arbeidsondersteuning jonggehandicapten](../../../../../../../../wet/wet/werk/en/arbeidsondersteuning/jonggehandicapten/BWBR0008657/README.md).   

### Artikel  35  

####Arbeidsplaatsvoorzieningen en voorzieningen ter ondersteuning van toeleiding naar arbeid

1.  Het UWV kan aan de persoon met een naar het oordeel van het UWV structurele functionele beperking, en die arbeid in dienstbetrekking verricht of die arbeid in dienstbetrekking gaat verrichten, doch niet werkzaam is of zal zijn als werknemer in de zin van de [Wet sociale werkvoorziening](../../../../../../../../wet/wet/sociale/werkvoorziening/BWBR0008903/README.md), of die scholing of opleiding in het kader van de bevordering van de inschakeling in het arbeidsproces volgt of gaat volgen of arbeid op een proefplaats verricht of gaat verrichten, met uitzondering van de persoon, bedoeld in artikel 34, tweede lid, op aanvraag voorzieningen toekennen die strekken tot behoud, herstel of bevordering van de mogelijkheid tot het verrichten van arbeid, het volgen van de scholing of opleiding of het verrichten van arbeid op die proefplaats.   
2.  Onder voorzieningen als bedoeld in het eerste lid worden uitsluitend verstaan: 

a. vervoersvoorzieningen die er toe strekken dat de persoon, bedoeld in het eerste lid, zijn werkplek of opleidingslocatie kan bereiken;  

b. intermediaire activiteiten ten behoeve van personen met een visuele, auditieve of motorische handicap;  

c. meeneembare voorzieningen ten behoeve van de inrichting van de arbeidsplaats, de productie- en werkmethoden, de inrichting van de opleidingsplaats of de proefplaats en de bij de arbeid of opleiding te gebruiken hulpmiddelen, die in overwegende mate op het individu van de persoon, bedoeld in het eerste lid, zijn afgestemd; en  

d. noodzakelijke persoonlijke ondersteuning bij het verrichten van de aan de persoon opgedragen taken, indien die ondersteuning een compensatie vormt voor zijn beperkingen.     
3.  Het UWV kan aan de persoon, bedoeld in het eerste lid, op aanvraag vervoersvoorzieningen toekennen die strekken tot verbetering van zijn leefomstandigheden en die deel uitmaken van dan wel rechtstreeks samenhangen met voorzieningen als bedoeld in het tweede lid, onderdeel a.   
4.  Dit artikel is niet van toepassing op de persoon die recht op arbeidsondersteuning heeft op grond van de [Wet werk en arbeidsondersteuning jonggehandicapten](../../../../../../../../wet/wet/werk/en/arbeidsondersteuning/jonggehandicapten/BWBR0008657/README.md).   
5.  Bij of krachtens algemene maatregel van bestuur kunnen nadere regels worden gesteld met betrekking tot dit artikel.   

### Artikel  36  

####Subsidieregeling werkgever

1.  Het UWV kan op aanvraag van de werkgever die met een werknemer een dienstbetrekking, anders dan een dienstbetrekking in de zin van de [WSW](../../../../../../../../wet/wet/sociale/werkvoorziening/BWBR0008903/README.md), van ten minste zes maanden is aangegaan of waarmee door elkaar opvolgende dienstbetrekkingen gedurende ten minste zes maanden een dienstbetrekking blijkt te bestaan, subsidie verstrekken voor meerkosten voorzover: 

a. die werkgever aantoont dat het totaal van de kosten die hij maakt of heeft gemaakt ten behoeve van het in dienst houden of in dienst nemen van een werknemer met een naar het oordeel van het UWV structurele functionele beperking meer bedraagt dan bij algemene maatregel van bestuur te bepalen bedragen, die in hoogte verschillen afhankelijk van de hoogte van het loon van de werknemer;  

b. die werkgever, na ommekomst van de periode van 3 respectievelijk 1 jaar, genoemd in [artikel 49 van de Wet financiering sociale verzekeringen](../../../../../../../../wet/wet/financiering/sociale/verzekeringen/BWBR0017745/README.md), kosten maakt of heeft gemaakt ten behoeve van het in dienst houden van een werknemer als bedoeld in onderdeel a.     
2.  Onder de kosten, bedoeld in het eerste lid, worden verstaan de kosten van voorzieningen, bedoeld in artikel 35, tweede lid, voorzover die naar de aard der zaak duurzaam zijn verenigd met het bedrijf van de werkgever.   
3.  Een subsidie als bedoeld in het eerste lid wordt niet verstrekt, indien de subsidie wordt aangevraagd voor een werknemer voor wie reeds eerder aan de werkgever subsidie op grond van dit artikel is verstrekt, tenzij de subsidieaanvraag: 

a. geen verband houdt met feiten en omstandigheden die aanleiding zijn geweest voor het verstrekken van de subsidie;  

b. betrekking heeft op door de werkgever gemaakte kosten ter vervanging van de bij de arbeid te gebruiken hulpmiddelen door de werknemer.     
4.  Bij of krachtens algemene maatregel van bestuur kunnen nadere en zo nodig afwijkende regels worden gesteld met betrekking tot dit artikel. Daarbij kunnen regels worden gesteld met betrekking tot subsidie in geval van overgang van onderneming als bedoeld in [artikel 662 van Boek 7 van het Burgerlijk Wetboek](../../../../../../../../wet/burgerlijk/wetboek/boek/7/BWBR0005290/README.md) alsmede met betrekking tot de te verstrekken gegevens bij een aanvraag voor subsidie.   

### Artikel  37  

####Proefplaatsing

1.  Het UWV en de eigenrisicodrager kunnen, in het kader van de bevordering van de inschakeling in de arbeid, toestemming verlenen aan de gedeeltelijk arbeidsgeschikte die recht heeft op een uitkering op grond van deze wet om op een proefplaats bij een werkgever gedurende maximaal drie maanden onbeloonde werkzaamheden te verrichten.   
2.  De onbeloonde werkzaamheden op een proefplaats zijn: 

a. werkzaamheden, waartoe de gedeeltelijk arbeidsgeschikte met zijn krachten en bekwaamheden in staat is;  

b. werkzaamheden, waarbij de werkgever, bij wie de proefplaatsing geschiedt, een aansprakelijkheids- en ongevallenverzekering ten behoeve van de gedeeltelijk arbeidsgeschikte heeft afgesloten;  

c. werkzaamheden, die de gedeeltelijk arbeidsgeschikte niet reeds eerder onbeloond op een proefplaats bij die werkgever of diens rechtsvoorganger heeft verricht; en  

d. werkzaamheden, waarbij er, naar het oordeel van het UWV of de eigenrisicodrager, een reëel uitzicht is op een op de onbeloonde werkzaamheden aansluitende dienstbetrekking van dezelfde of grotere omvang voor ten minste 6 maanden.     
3.  Indien de werkzaamheden, bedoeld in het eerste lid, wegens ziekte worden onderbroken, wordt de periode waarin een uitkering bij ziekte wordt ontvangen, voor de toepassing van dat lid buiten beschouwing gelaten.   
4.  In afwijking van artikel 30, eerste lid, onderdeel b, is de gedeeltelijk arbeidsgeschikte die onbeloonde werkzaamheden op een proefplaats als bedoeld in het eerste of tweede lid verricht, voor de duur van de proefplaatsing niet verplicht passende arbeid te verkrijgen.   
5.  Bij ministeriële regeling kunnen nadere regels worden gesteld met betrekking tot de uitvoering van dit artikel.   

### Artikel  37b  

Het Uitvoeringsinstituut werknemersverzekeringen kan de persoon, die recht heeft op een WGA-uitkering, en voor wie de kans op inschakeling in het arbeidsproces gering is en die daardoor vooralsnog niet bemiddelbaar is op de arbeidsmarkt, onbeloonde additionele werkzaamheden laten verrichten gedurende maximaal twee jaar. [Artikel 10a, tweede tot en met tiende lid, van de Wet werk en bijstand](../../../../../../../../wet/wet/werk/en/bijstand/BWBR0015703/README.md) is van overeenkomstige toepassing.  

### §  4.3  

####Bevoegdheden en verplichtingen van het UWV

### Artikel  38  

####Controlevoorschriften

Het UWV kan controlevoorschriften vaststellen. Deze voorschriften gaan niet verder dan strikt noodzakelijk is voor een juiste uitvoering van deze wet.  

### Artikel  39  

####Reïntegratie-aanpak door het UWV

1.  Nadat het recht op een WGA-uitkering is vastgesteld, stelt het UWV in samenspraak met de verzekerde een reïntegratievisie vast waarin verplichtingen en rechten van de verzekerde zijn vermeld.   
2.  Het UWV evalueert, in samenspraak met de verzekerde, periodiek de reïntegratievisie en stelt deze zo nodig bij.   
3.  Indien de reïntegratievisie daartoe aanleiding geeft laat het UWV ten behoeve van de verzekerde, bedoeld in het eerste lid, een plan gericht op behoud en verkrijging van mogelijkheden tot het verrichten van arbeid en inschakeling in arbeid opstellen door een reïntegratiebedrijf. Het reïntegratieplan wordt in samenspraak met de verzekerde opgesteld.   
4.  In het reïntegratieplan worden verplichtingen en rechten van de verzekerde vermeld voorzover die niet in de reïntegratievisie zijn vermeld.   
5.  Indien een reïntegratiebedrijf aan het UWV heeft gemeld dat het gegronde vermoeden bestaat dat een persoon aan wie een WGA-uitkering is toegekend onvoldoende medewerking verleent aan de op hem betrekking hebbende werkzaamheden van het reïntegratiebedrijf, neemt het UWV een beschikking met betrekking tot de gehele of gedeeltelijke opschorting of schorsing van de betaling van de uitkering aan die persoon voor de duur van ten hoogste acht weken.   
6.  Het UWV stelt het reïntegratiebedrijf in kennis van een beschikking tot opschorting of schorsing als bedoeld in het vijfde lid.   
7.  Dit artikel is niet van toepassing indien artikel 42 van toepassing is.   

### Artikel  40  

####Instroomcijfers WIA

1.  Het UWV maakt per werkgever, die behoort tot een bij ministeriële regeling te bepalen categorie, het percentage werknemers van die werkgever dat in een kalenderjaar T recht heeft gekregen op een WGA-uitkering openbaar in jaar T+1. Dat percentage wordt als volgt berekend: A / B waarbij: 

A staat voor het aantal werknemers dat in dienstbetrekking stond tot die werkgever, dat recht heeft gekregen op een WGA-uitkering in het jaar T; en  

B staat voor het gemiddelde aantal werknemers dat in dienstbetrekking stond tot die werkgever gedurende het jaar T-2.     
2.  Voor de toepassing van het eerste lid wordt onder recht krijgen op een WGA-uitkering verstaan het voor de eerste maal betaald krijgen van die uitkering.   
3.  Indien een werkgever, met toepassing van de [artikelen 96](../../../../../../../../wet/wet/financiering/sociale/verzekeringen/BWBR0017745/README.md) en [97 van de Wet financiering sociale verzekeringen](../../../../../../../../wet/wet/financiering/sociale/verzekeringen/BWBR0017745/README.md) is aangesloten bij verschillende sectoren, vindt voor elk bedrijfsonderdeel van de werkgever, waar werkzaamheden worden verricht die behoren tot een afzonderlijke sector, de in het eerste lid bedoelde openbaarmaking afzonderlijk plaats.   
4.  Bij ministeriële regeling worden nadere regels gesteld met betrekking tot de wijze van openbaarmaking van gegevens als bedoeld in het eerste lid.   

### Artikel  41a  

####Reiskostenvergoeding

In door het UWV vast te stellen gevallen worden reiskosten, verblijfkosten en tijdverlies vergoed van personen die door het UWV zijn opgeroepen en van hun begeleiders indien de toestand van de persoon begeleiding noodzakelijk maakt.  

### §  4.4  

####Verplichtingen van de eigenrisicodrager

### Artikel  42  

####Reïntegratieplicht eigenrisicodrager

1.  De eigenrisicodrager bevordert ten aanzien van de verzekerde, bedoeld in artikel 82, eerste en tweede lid, die recht heeft op een WGA-uitkering, de inschakeling in de arbeid in zijn bedrijf of in het bedrijf van een andere werkgever.   
2.  Uit hoofde van de uitoefening van zijn taak, bedoeld in het eerste lid, treft de eigenrisicodrager maatregelen gericht op behoud, herstel of bevordering van de mogelijkheid tot het verrichten van arbeid van de verzekerde.   
3.  De eigenrisicodrager verstrekt aan een re-integratiebedrijf gegevens voor zover deze noodzakelijk zijn voor de uitvoering van werkzaamheden, die de eigenrisicodrager in verband met de taak, bedoeld in het eerste lid, aan dat re-integratiebedrijf heeft opgedragen, alsmede het burgerservicenummer of, bij het ontbreken daarvan, het sociaal-fiscaalnummer van de persoon wiens inschakeling in de arbeid door dat re-integratiebedrijf wordt bevorderd. Het re-integratiebedrijf verwerkt deze gegevens slechts voor zover dat noodzakelijk is voor deze werkzaamheden en gebruikt slechts met dat doel het burgerservicenummer, onderscheidenlijk het sociaal-fiscaalnummer, bij die verwerking.   
4.  Indien artikel 72 van toepassing is overlegt de eigenrisicodrager met het UWV of met een andere eigenrisicodrager, indien de verzekerde meer werkgevers heeft gehad die ook eigenrisicodrager zijn, over de uitoefening van de taak, bedoeld in het eerste lid.   
5.  De eigenrisicodrager evalueert periodiek het plan van aanpak dat is opgesteld op grond artikel 25, tweede lid.   
6.  Bij ministeriële regeling kunnen regels worden gesteld met betrekking tot dit artikel.   

### Hoofdstuk  5  

####Uitsluitingsgronden voor het recht op een uitkering

### Artikel  43  

####Uitsluitingsgronden

Voor de toepassing van deze wet en de daarop berustende bepalingen worden de volgende uitsluitingsgronden onderscheiden: 

a. het recht hebben op een uitkering: 

1°. op grond van hoofdstuk 6 of hoofdstuk 7 van deze wet; of  

2°. op grond van [hoofdstuk 3, afdeling 2, paragraaf 1, van de Wet arbeid en zorg](../../../../../../../../wet/wet/arbeid/en/zorg/BWBR0013008/README.md) als gevolg van de toepassing van [artikel 3:6, eerste lid, onderdeel b, onder 2° van die wet](../../../../../../../../wet/wet/arbeid/en/zorg/BWBR0013008/README.md);    

b. het nog niet geëindigd zijn van het tijdvak waarin recht bestaat op loon op grond van [artikel 629, elfde lid, van Boek 7 van het Burgerlijk Wetboek](../../../../../../../../wet/burgerlijk/wetboek/boek/7/BWBR0005290/README.md) of op bezoldiging op grond van [artikel 76a, zesde lid, van de Ziektewet](../../../../../../../../wet/ziektewet/BWBR0001888/README.md) of op ziekengeld op grond van [artikel 29, tiende lid, van de Ziektewet](../../../../../../../../wet/ziektewet/BWBR0001888/README.md), tenzij dit loon of deze bezoldiging uitsluitend wordt genoten uit hoofde van een andere dienstbetrekking dan de dienstbetrekking, bedoeld in artikel 23, tweede lid;  

c.  vervallen;   

d. het rechtens zijn vrijheid zijn ontnomen;  

e. het zich onttrekken aan de tenuitvoerlegging van een vrijheidsstraf of vrijheidsbenemende maatregel;  

f. het niet in Nederland wonen;  

g. het bereiken of bereikt hebben van de leeftijd van 65 jaar;  

h. overlijden van de verzekerde.    

### Artikel  44  

####Nadere bepalingen met betrekking tot vrijheidsstraffen en vrijheidsbenemende maatregelen

1.  Artikel 43, onderdeel d, is niet van toepassing op: 

a. de gevallen, bedoeld in de [Wet bijzondere opnemingen in psychiatrische ziekenhuizen](../../../../../../../../wet/wet/bijzondere/opnemingen/in/psychiatrische/ziekenhuizen/BWBR0005700/README.md) en in [artikel 37, eerste lid, van het Wetboek van Strafrecht](../../../../../../../../wet/wet/van/3/maart/1881/BWBR0001854/README.md); en  

b. bij algemene maatregel van bestuur aan te wijzen categorieën personen waarbij tenuitvoerlegging van een vrijheidsstraf of vrijheidsbenemende maatregel plaatsvindt buiten een justitiële inrichting.     
2.  In afwijking van artikel 49, eerste lid, onderdeel b, en 56, eerste lid, onderdeel b, is artikel 43, onderdeel d, eerst van toepassing met ingang van de dag dat de persoon één maand rechtens zijn vrijheid is ontnomen. Artikel 43, onderdeel d, is evenwel van toepassing met ingang van de eerste dag van de vrijheidsontneming indien de persoon, bedoeld in de eerste zin, op de dag voorafgaande aan de vrijheidsontneming geen recht heeft op een arbeidsongeschiktheidsuitkering of een WGA-uitkering omdat er op hem een uitsluitingsgrond van toepassing is als bedoeld in artikel 43, onderdeel e.   
3.  Voor de toepassing van het tweede lid, worden perioden van vrijheidsontneming samengeteld, indien zij elkaar met een onderbreking van minder dan vier weken opvolgen.   

### Artikel  45  

####Nadere bepalingen met betrekking tot in Nederland wonen

1.  Artikel 43, onderdeel f, is niet van toepassing op de verzekerde die woont in een land waarin op grond van een verdrag of een besluit van een volkenrechtelijke organisatie recht op een uitkering op grond van deze wet kan bestaan.   
2.  Onze Minister deelt mee in welke landen op grond van een verdrag of een besluit van een volkenrechtelijke organisatie recht op een uitkering op grond van deze wet kan bestaan. In deze mededeling wordt tevens opgenomen: 

a. de vindplaats van het desbetreffende verdrag of besluit, en  

b. de eventueel in dat verdrag of besluit aanwezige beperkingen.     
3.  Bij of krachtens algemene maatregel van bestuur kunnen met betrekking tot artikel 43, onderdeel f, afwijkende regels worden gesteld ten gunste van: 

a. de verzekerde, die werkzaamheden verricht in het algemeen belang en niet in Nederland woont;  

b. de verzekerde, die in Aruba, Curaçao, Sint Maarten of in de openbare lichamen Bonaire, Sint Eustatius en Saba woont; of  

c. de gezinsleden van de in de onderdelen a of b bedoelde verzekerde.     

### Artikel  46a  

####Niet meewerken aan medisch onderzoek vóór recht op uitkering

Indien voor het vaststellen van het recht op uitkering op grond van deze wet, in het kader van een aanvraag voor de toekenning van een uitkering op grond van deze wet, naar het oordeel van het UWV een medisch onderzoek nodig is en de betrokkene niet meewerkt aan dat onderzoek, blijven eventuele uit deze wet voortvloeiende aanspraken op een uitkering op grond van deze wet buiten aanmerking, voor zolang het recht op uitkering niet kan worden vastgesteld.  

### Hoofdstuk  6  

####Inkomensverzekering voor volledig en duurzaam arbeidsongeschikten

### §  6.1  

####Bepalingen in verband met het recht op een arbeidsongeschiktheidsuitkering

### Artikel  47  

####Ontstaan van het recht op een arbeidsongeschiktheidsuitkering

1.  Recht op een arbeidsongeschiktheidsuitkering ontstaat voor de verzekerde die ziek wordt indien: 

a. hij de wachttijd heeft doorlopen;  

b. hij volledig en duurzaam arbeidsongeschikt is; en  

c. er op hem geen uitsluitingsgrond van toepassing is.     
2.  Het recht op een arbeidsongeschiktheidsuitkering ontstaat niet eerder dan op de eerste dag na afloop van de wachttijd of indien op die dag de uitsluitingsgrond, bedoeld in artikel 43, onderdeel b, van toepassing is, op de dag dat zich die uitsluitingsgrond niet meer voordoet.   

### Artikel  48  

####Later ontstaan van het recht op een arbeidsongeschiktheidsuitkering

1.  Indien op de dag, bedoeld in artikel 47, tweede lid, geen recht op een arbeidsongeschiktheidsuitkering is ontstaan omdat de verzekerde op die dag niet volledig en duurzaam arbeidsongeschikt is, ontstaat alsnog recht op die uitkering met ingang van de dag dat hij wel volledig en duurzaam arbeidsongeschikt wordt indien hij op de dag hieraan voorafgaand: 

a. recht had op een WGA-uitkering;  

b. geen recht had op een WGA-uitkering omdat hij minder dan 35% arbeidsongeschikt was en de volledige en duurzame arbeidsongeschiktheid intreedt binnen vijf jaar na de in artikel 47, tweede lid, bedoelde dag en voortkomt uit dezelfde oorzaak als op grond waarvan hij gedurende de wachttijd ongeschikt was tot het verrichten van zijn arbeid; of  

c. geen recht had op een WGA-uitkering omdat hij minder dan 35% arbeidsongeschikt was en de volledige en duurzame arbeidsongeschiktheid intreedt binnen vier weken na de in artikel 47, tweede lid, bedoelde dag en voortkomt uit een andere oorzaak als op grond waarvan hij gedurende de wachttijd ongeschikt was tot het verrichten van zijn arbeid.     
2.  Indien op de dag, bedoeld in artikel 47, tweede lid, geen recht op een arbeidsongeschiktheidsuitkering is ontstaan omdat op die dag op de verzekerde een of meer uitsluitingsgronden als bedoeld in artikel 43, onderdeel d, e of f, van toepassing waren, ontstaat alsnog recht op die uitkering op de dag dat zich geen van deze uitsluitingsgronden meer voordoet.   

### Artikel  49  

####Eindigen van het recht op een arbeidsongeschiktheidsuitkering

1.  Het recht op een arbeidsongeschiktheidsuitkering eindigt op de dag dat: 

a. de persoon die recht heeft op die uitkering niet meer volledig en duurzaam arbeidsongeschikt is; of  

b. er op hem een uitsluitingsgrond als bedoeld in artikel 43, onderdeel d, e, f, g of h van toepassing is.     
2.  In afwijking van het eerste lid, onderdeel a, eindigt het recht op een arbeidsongeschiktheidsuitkering van de persoon die aansluitend aan het recht op een arbeidsongeschiktheidsuitkering als gevolg van het feit dat hij niet gedeeltelijk arbeidsgeschikt is geen recht krijgt op een WGA-uitkering, na twee maanden.   

### Artikel  50  

####Herleven van het recht op een arbeidsongeschiktheidsuitkering

1.  Indien op grond van artikel 49, eerste lid, onderdeel a, het recht op een arbeidsongeschiktheidsuitkering is geëindigd, herleeft het recht op die uitkering op de dag dat de verzekerde weer volledig en duurzaam arbeidsongeschikt wordt indien hij op de dag hieraan voorafgaand: 

a. recht had op een WGA-uitkering; of  

b. geen recht had op een WGA-uitkering en de volledige en duurzame arbeidsongeschiktheid intreedt binnen vijf jaar na die dag van eindiging en voortkomt uit dezelfde oorzaak als op grond waarvan hij eerder recht had op een arbeidsongeschiktheidsuitkering.     
2.  Indien op grond van artikel 49, eerste lid, onderdeel b, het recht op een arbeidsongeschiktheidsuitkering is geëindigd omdat op de persoon die recht had op die uitkering een of meer uitsluitingsgronden als bedoeld in artikel 43, onderdeel d, e of f, van toepassing waren, herleeft het recht op die uitkering op de dag dat zich geen van deze uitsluitingsgronden meer voordoet.   

### §  6.2  

####De duur en hoogte van de arbeidsongeschiktheidsuitkering

### Artikel  51  

####De hoogte van de arbeidsongeschiktheidsuitkering

De arbeidsongeschiktheidsuitkering bedraagt per kalendermaand 75% van het maandloon.  

### Artikel  52  

####Inkomen tijdens het recht op de arbeidsongeschiktheidsuitkering

1.  Op de arbeidsongeschiktheidsuitkering wordt per kalendermaand in mindering gebracht: 0,7 x A x B/C waarbij: 

A staat voor inkomen per kalendermaand;  

B staat voor het dagloon waarnaar de arbeidsongeschiktheidsuitkering is berekend;  

C staat voor het dagloon waarnaar de arbeidsongeschiktheidsuitkering zou zijn berekend indien dat niet gemaximeerd zou zijn op het in [artikel 17, eerste lid, van de Wet financiering sociale verzekeringen](../../../../../../../../wet/wet/financiering/sociale/verzekeringen/BWBR0017745/README.md) bedoelde bedrag met betrekking tot een loontijdvak van een dag.     
2.  Indien de volledig en duurzaam arbeidsongeschikte gedurende een aaneengesloten termijn van twaalf kalendermaanden per kalendermaand een inkomen verwerft dat meer bedraagt dan 20% van het maatmaninkomen per maand, roept het UWV de verzekerde op voor een onderzoek naar het voortbestaan van volledige en duurzame arbeidsongeschiktheid.   
3.  Het tweede lid is niet van toepassing op bij ministeriële regeling te bepalen groepen volledig en duurzaam arbeidsongeschikten.   
4.  Bij algemene maatregel van bestuur wordt bepaald wat onder inkomen als bedoeld in dit artikel wordt verstaan. Daarbij kan tevens worden bepaald dat nader te bepalen inkomen dat gedeeltelijk, niet, of niet langer wordt genoten als gevolg van gewijzigde omstandigheden of enig handelen of nalaten van betrokkene in aanmerking wordt genomen alsof het wel volledig wordt genoten.   

### Artikel  53  

####Verhoging uitkering bij hulpbehoevendheid

Indien de verzekerde verkeert in een blijvende of voorlopig blijvende toestand van hulpbehoevendheid die geregeld oppassing en verzorging nodig maakt, wordt de arbeidsongeschiktheidsuitkering voor de duur van die hulpbehoevendheid verhoogd door vermenigvuldiging met ten hoogste een factor 100/70. De eerste zin vindt geen toepassing, indien de verzekerde in een inrichting is opgenomen en de kosten van verblijf ten laste van een zorgverzekering of een verzekering inzake ziektekosten komen.  

### Hoofdstuk  7  

####Uitkering in verband met werkhervatting gedeeltelijk arbeidsgeschikten

### §  7.1  

####Bepalingen in verband met het recht op een WGA-uitkering

### Artikel  54  

####Ontstaan van het recht op een WGA-uitkering

1.  Recht op een WGA-uitkering ontstaat voor de verzekerde die ziek wordt indien: 

a. hij de wachttijd heeft doorlopen;  

b. hij gedeeltelijk arbeidsgeschikt is; en  

c. er op hem geen uitsluitingsgrond van toepassing is.     
2.  Het recht op een WGA-uitkering ontstaat niet eerder dan op de eerste dag na afloop van de wachttijd of indien op die dag de uitsluitingsgrond, bedoeld in artikel 43, onderdeel b, van toepassing is, op de dag dat zich die uitsluitingsgrond niet meer voordoet.   
3.  De WGA-uitkering bestaat voor de verzekerde die voldoet aan de referte-eis, bedoeld in artikel 58 uit een loongerelateerde uitkering en na afloop hiervan uit een loonaanvullingsuitkering of een vervolguitkering.   
4.  De WGA-uitkering bestaat voor de verzekerde die niet voldoet aan de referte-eis, bedoeld in artikel 58 uit een loonaanvullingsuitkering of een vervolguitkering.   

### Artikel  55  

####Later ontstaan van het recht op een WGA-uitkering

1.  Indien op de dag, bedoeld in artikel 54, tweede lid, geen recht op een WGA-uitkering is ontstaan omdat de verzekerde op die dag niet gedeeltelijk arbeidsgeschikt is, ontstaat alsnog recht op die uitkering met ingang van de dag dat hij wel gedeeltelijk arbeidsgeschikt wordt indien hij op de dag hieraan voorafgaand: 

a. recht had op een arbeidsongeschiktheidsuitkering;  

b. minder dan 35% arbeidsongeschikt was en de gedeeltelijke arbeidsgeschiktheid voortkomt uit dezelfde oorzaak als die op grond waarvan hij gedurende de wachttijd ongeschikt was tot het verrichten van zijn arbeid; of  

c. minder dan 35% arbeidsongeschikt was en de gedeeltelijke arbeidsgeschiktheid voortkomt uit een andere oorzaak dan die op grond waarvan hij gedurende de wachttijd ongeschikt was tot het verrichten van zijn arbeid.     
2.  Indien op de dag, bedoeld in artikel 54, tweede lid, geen recht op een WGA-uitkering is ontstaan omdat op die dag op de verzekerde een of meer uitsluitingsgronden als bedoeld in artikel 43, onderdeel d, e of f, van toepassing waren, ontstaat alsnog recht op deze uitkering op de dag dat zich geen van deze uitsluitingsgronden meer voordoet.   
3.  Het recht op een WGA-uitkering kan in de situatie, bedoeld in het eerste lid, onderdeel b, en het tweede lid niet later ingaan dan vijf jaar na de dag, bedoeld in artikel 54, tweede lid, en in de situatie, bedoeld in het eerste lid, onderdeel c, niet later dan vier weken na de dag, bedoeld in artikel 54, tweede lid.   

### Artikel  56  

####Eindigen van het recht op een WGA-uitkering

1.  Het recht op een WGA-uitkering eindigt op de dag dat: 

a. de verzekerde niet meer gedeeltelijk arbeidsgeschikt is; of  

b. er op hem een uitsluitingsgrond als bedoeld in artikel 43, onderdeel a, onder 2°, d, e, f, g of h van toepassing is;     
2.  In afwijking van het eerste lid, onderdeel a, eindigt het recht op een WGA-uitkering van de verzekerde wiens mate van arbeidsongeschiktheid lager is dan 35%, twee maanden na de dag dat hij niet langer gedeeltelijk arbeidsgeschikt is, doch niet eerder dan op de dag dat de loongerelateerde uitkering van de WGA-uitkering eindigt.   
3.  In afwijking van het tweede lid, eindigt het recht op een WGA-uitkering van de verzekerde wiens mate van arbeidsongeschiktheid lager is dan 35%, omdat hij met arbeid meer verdient dan 65% van het maatmaninkomen per uur, één jaar na de dag waarop hij niet langer gedeeltelijk arbeidsgeschikt is, doch niet eerder dan op de dag dat de loongerelateerde uitkering van de WGA-uitkering eindigt.   

### Artikel  57  

####Herleven van het recht op een WGA-uitkering

1.  Indien op grond van artikel 56, eerste lid, onderdeel a, tweede of derde lid het recht op een WGA-uitkering is geëindigd, herleeft het recht op die uitkering op de dag dat de verzekerde weer gedeeltelijk arbeidsgeschikt wordt indien hij op de dag hieraan voorafgaand: 

a. recht had op een arbeidsongeschiktheidsuitkering; of  

b. een mate van arbeidsongeschiktheid had van minder dan 35% en de gedeeltelijke arbeidsgeschiktheid voortkomt uit dezelfde oorzaak op grond waarvan hij eerder recht had op een WGA-uitkering.     
2.  Indien op grond van artikel 56, eerste lid, onderdeel b, geen recht op een WGA-uitkering meer bestaat omdat op de persoon die recht had op die uitkering een of meer uitsluitingsgronden als bedoeld in artikel 43, onderdeel a, onder 2°, d, e of f, van toepassing waren, herleeft het recht op die uitkering op de dag dat zich geen van deze uitsluitingsgronden meer voordoet.   
3.  Het recht op een WGA-uitkering kan in de situatie, bedoeld in het eerste lid, onderdeel b, en het tweede lid, niet later herleven dan vijf jaar na de dag, bedoeld in artikel 56.   

### Artikel  58  

####Referte-eis

1.  De verzekerde voldoet aan de referte-eis indien: 

a. hij in 36 weken onmiddellijk voorafgaande aan de eerste dag na de dag waarop het recht op loon op grond van [artikel 629 van Boek 7 van het Burgerlijk Wetboek](../../../../../../../../wet/burgerlijk/wetboek/boek/7/BWBR0005290/README.md) of bezoldiging op grond van [hoofdstuk IV, vierde afdeling, van de Ziektewet](../../../../../../../../wet/ziektewet/BWBR0001888/README.md) of het recht op ziekengeld op grond van [artikel 29 van de Ziektewet](../../../../../../../../wet/ziektewet/BWBR0001888/README.md) is geëindigd, in ten minste 26 weken als verzekerde arbeid heeft verricht;  

b. hij onmiddellijk voorafgaande aan de eerste dag van de wachttijd recht heeft op een uitkering op grond van de [Werkloosheidswet](../../../../../../../../wet/werkloosheidswet/BWBR0004045/README.md);  

c. zijn recht op een uitkering op grond van de [Werkloosheidswet](../../../../../../../../wet/werkloosheidswet/BWBR0004045/README.md) is geëindigd wegens het gaan verrichten van arbeid in dienstbetrekking en hij op de eerste dag van de wachttijd recht op herleving van die uitkering zou hebben gehad, indien hij op die dag geen recht had gekregen op ziekengeld als bedoeld in de [Ziektewet](../../../../../../../../wet/ziektewet/BWBR0001888/README.md);  

d. hij onmiddellijk voorafgaande aan de eerste dag van de wachttijd wegens werkloosheid niet werkt en wachtgeld ontvangt uit hoofde van een dienstbetrekking die is geëindigd voor 1 januari 2001;  

e. hij onmiddellijk voorafgaande aan de eerste dag van de wachttijd wegens werkloosheid niet werkt en wachtgeld ontvangt uit hoofde van een dienstbetrekking die is geëindigd op of na 1 januari 2001 voor zover het recht op wachtgeld zich uitstrekt over een periode gelegen na het bereiken van de volledige uitkeringsduur van het, in verband met dezelfde werkloosheid ontstane, recht op uitkering op grond van de [Werkloosheidswet](../../../../../../../../wet/werkloosheidswet/BWBR0004045/README.md), bedoeld in [hoofdstuk II van die wet](../../../../../../../../wet/werkloosheidswet/BWBR0004045/README.md), inclusief een eventuele verlenging van die duur op grond van [artikel 76 van die wet](../../../../../../../../wet/werkloosheidswet/BWBR0004045/README.md); of  

f. het recht op uitkering op grond van de [Werkloosheidwet](../../../../../../../../wet/werkloosheidswet/BWBR0004045/README.md) is geëindigd wegens het ontvangen van een uitkering op grond van [hoofdstuk 3, afdeling 2, paragraaf 1, van de Wet arbeid en zorg](../../../../../../../../wet/wet/arbeid/en/zorg/BWBR0013008/README.md) en de verzekerde onmiddellijk voorafgaande aan de eerste dag van de wachttijd deze laatste uitkering genoot.     
2.  Voor de vaststelling van het aantal van 36 weken als bedoeld in het eerste lid, onderdeel a worden niet in aanmerking genomen weken gedurende welke de verzekerde: 

a. wegens ziekte of arbeidsongeschiktheid geen arbeid kon verrichten;  

b. werkzaamheden heeft verricht uit hoofde waarvan hij op grond van de [Werkloosheidswet](../../../../../../../../wet/werkloosheidswet/BWBR0004045/README.md) niet als werknemer wordt beschouwd als bedoeld in [artikel 8 van die wet](../../../../../../../../wet/werkloosheidswet/BWBR0004045/README.md) en hij op grond van dat artikel de hoedanigheid van werknemer heeft herkregen;  

c. wegens het genieten van onbetaald verlof geen arbeid heeft verricht, tot een maximum van achttien maanden; of  

d. geen arbeid heeft verricht maar wel recht op uitkering heeft op grond van [hoofdstuk 3, afdeling 2, paragraaf 1, van de Wet arbeid en zorg](../../../../../../../../wet/wet/arbeid/en/zorg/BWBR0013008/README.md).     
3.  Bij algemene maatregel van bestuur kan voor bepaalde groepen werknemers het in het eerste lid bedoelde aantal van 36 weken hoger worden vastgesteld en het in dat lid bedoelde aantal van 26 weken lager worden vastgesteld.   
4.  Bij ministeriële regeling worden regels worden gesteld met betrekking tot de berekening van het aantal van 26 weken, bedoeld in het eerste lid, onderdeel a. Deze regels hebben betrekking op de gelijkstelling van weken waarin geen arbeid is verricht met weken waarin hij als verzekerde arbeid heeft verricht.   

### §  7.2  

####De duur en hoogte van de WGA-uitkering

### Artikel  59  

####De duur van de loongerelateerde uitkering van de WGA-uitkering

1.  De duur van de loongerelateerde uitkering van de WGA-uitkering is drie maanden. De uitkeringsduur wordt verlengd met een maand voor ieder volledig kalenderjaar dat het arbeidsverleden de duur van drie kalenderjaren overstijgt, met dien verstande dat de totale uitkeringsduur maximaal 38 maanden bedraagt.   
2.  De duur van de loongerelateerde uitkering, bedoeld in het eerste lid, wordt indien de verzekerde onmiddellijk voorafgaand aan deze loongerelateerde uitkering recht had op een arbeidsongeschiktheidsuitkering, verminderd met de duur van de ontvangen arbeidsongeschiktheidsuitkering, doch bedraagt ten minste een jaar.   
3.  De duur van de loongerelateerde uitkering, bedoeld in het eerste lid, wordt verminderd met de duur van de ontvangen loongerelateerde uitkering op grond van de [Werkloosheidswet](../../../../../../../../wet/werkloosheidswet/BWBR0004045/README.md) of met de duur van het ontvangen wachtgeld indien de verzekerde, onmiddellijk voorafgaand aan de eerste dag van de wachttijd, uitsluitend verzekerd was als gevolg van het van toepassing zijn van de in artikel 58, eerste lid, onderdeel b, c, d, e of f bedoelde situaties. De duur van de loongerelateerde uitkering, bedoeld in het eerste lid, wordt voorts verminderd met de duur van de ontvangen loongerelateerde uitkering op grond van de Werkloosheidswet die de verzekerde ontving uit hoofde van dezelfde dienstbetrekking als de dienstbetrekking waaruit het recht op een WGA-uitkering is ontstaan.   
4.  De duur van de loongerelateerde uitkering, bedoeld in het eerste lid, wordt verlengd indien als gevolg van de uitsluitingsgrond, bedoeld in artikel 43, onderdeel a, onder 1°, geen recht op een uitkering is ontstaan indien de eerste dag van de wachttijd van dit niet ontstane recht op een uitkering is gelegen voor de dag dat recht op de loongerelateerde uitkering is ontstaan en dit niet ontstane recht op een uitkering tot een langere duur van de loongerelateerde uitkering zou hebben geleid.   

### Artikel  60  

####De loonaanvullingsuitkering en de vervolguitkering van de WGA-uitkering

1.  Indien de duur van de loongerelateerde uitkering van de WGA-uitkering is verstreken of als gevolg van artikel 54, vierde lid, geen aanspraak heeft bestaan op deze uitkering, bestaat de WGA-uitkering uit: 

a. een loonaanvullingsuitkering voor de verzekerde die per kalendermaand een inkomen verdient dat ten minste gelijk is aan de inkomenseis, bedoeld in het tweede lid of voor wie op grond van het derde lid geen inkomenseis geldt; of  

b. een vervolguitkering.     
2.  De inkomenseis wordt vastgesteld op de dag dat recht ontstaat op een WGA-uitkering en is voor de verzekerde die in staat is met arbeid meer dan 20% te verdienen van het maatmaninkomen per uur, gelijk aan 50% van de resterende verdiencapaciteit. De inkomenseis wordt herzien nadat een wijziging in de resterende verdiencapaciteit twee kalendermaanden heeft voortgeduurd. De inkomenseis geldt niet meer nadat de verzekerde ten minste twee kalendermaanden slechts in staat is geweest om met arbeid ten hoogste 20% te verdienen van het maatmaninkomen per uur.   
3.  Voor de verzekerde, die op de dag dat recht ontstaat op een WGA-uitkering, of die gedurende tenminste twee kalendermaanden slechts in staat is geweest om met arbeid ten hoogste 20% te verdienen van het maatmaninkomen per uur, als bedoeld in het tweede lid, geldt geen inkomenseis tot de dag dat zijn resterende verdiencapaciteit hoger dan 20% van zijn maatmaninkomen per uur is geweest gedurende een periode van 24 kalendermaanden. Deze periode eindigt op het moment dat de verzekerde gedurende ten minste twee kalendermaanden slechts in staat was met arbeid ten hoogste 20% te verdienen van het maatmaninkomen per uur.   
4.  Onder resterende verdiencapaciteit als bedoeld in het tweede en derde lid wordt verstaan: de op maandbasis berekende respectievelijk op uurbasis berekende resterende verdiencapaciteit zoals vastgesteld op grond van artikel 6 en de daarop berustende bepalingen.   
5.  Bij algemene maatregel van bestuur wordt bepaald wat onder inkomen als bedoeld in dit artikel wordt verstaan. Daarbij kan tevens worden bepaald dat nader te bepalen inkomen dat gedeeltelijk, niet, of niet langer wordt genoten als gevolg van gewijzigde omstandigheden of enig handelen of nalaten van betrokkene in aanmerking wordt genomen alsof het wel volledig wordt genoten.   

### Artikel  61  

####De hoogte van de loongerelateerde uitkering en de loonaanvullingsuitkering van de WGA-uitkering

1.  De loongerelateerde uitkering van de WGA-uitkering bedraagt per kalendermaand: 

a. 0,75 x (A-B x C/D) over de eerste twee maanden waarin het recht op uitkering bestaat; en  

b. 0,7 x (A-B x C/D) vanaf de derde maand waarin het recht op uitkering bestaat. Hierbij staat:   

A voor het maandloon;  

B voor het inkomen per kalendermaand;  

C voor het dagloon waarnaar de loongerelateerde uitkering van de WGA-uitkering is berekend;  

D voor het dagloon waarnaar de loongerelateerde uitkering van de WGA-uitkering zou zijn berekend indien dat niet gemaximeerd zou zijn op het in [artikel 17, eerste lid, van de Wet financiering sociale verzekeringen](../../../../../../../../wet/wet/financiering/sociale/verzekeringen/BWBR0017745/README.md) bedoelde bedrag met betrekking tot een loontijdvak van een dag.     
2.  De hoogte van de loonaanvullingsuitkering van de WGA-uitkering komt overeen met de hoogte van de loongerelateerde uitkering, bedoeld in het eerste lid, onderdeel b, indien de verzekerde ten minste zijn overblijvende verdiencapaciteit als bedoeld in het derde lid benut of indien voor hem geen inkomenseis als bedoeld in artikel 60 geldt.   
3.  De overblijvende verdiencapaciteit, bedoeld in het tweede lid, is gelijk aan twee maal de inkomenseis, bedoeld in artikel 60, tweede lid.   
4.  De loonaanvullingsuitkering van de WGA-uitkering bedraagt voor de verzekerde die ten minste 50 % van doch minder dan zijn overblijvende verdiencapaciteit benut, per kalendermaand: 0,7 x (E-F x G/H). Hierbij staat: 

E voor het maandloon;  

F voor de overblijvende verdiencapaciteit;  

G voor het dagloon waarnaar de loonaanvullingsuitkering van de WGA-uitkering is berekend;  

H staat voor het dagloon waarnaar de loonaanvullingsuitkering van de WGA-uitkering zou zijn berekend indien dat niet gemaximeerd zou zijn op het in [artikel 17, eerste lid, van de Wet financiering sociale verzekeringen](../../../../../../../../wet/wet/financiering/sociale/verzekeringen/BWBR0017745/README.md) bedoelde bedrag met betrekking tot een loontijdvak van een dag.     
5.  Indien de hoogte van de uitkering, bedoeld in het vierde lid, per kalendermaand minder bedraagt dan G × H waarbij: 

G staat voor het uitkeringspercentage, bedoeld in het zesde lid; en  

H staat voor het minimumloon per maand of het maandloon in het geval het minimumloon per maand hoger is dan het maandloon,   wordt de hoogte van de uitkering, bedoeld in het vierde lid, vastgesteld op G × H, doch ten hoogste op 0,7 x (A-B x C/D), als bedoeld in het eerste lid.   
6.  Het uitkeringspercentage, bedoeld in het vijfde lid, bedraagt bij een arbeidsongeschiktheid van: 

a. 0–35%, 0%  

b. 35–45%, 28%;  

c. 45–55%, 35%;  

d. 55–65%, 42%;  

e. 65–80%, 50,75%; en bij  

f. 80% of meer, 70%.     
7.  De hoogte van de uitkering, bedoeld in het vijfde lid, wordt eerst nadat een wijziging in de mate van arbeidsongeschiktheid ten minste twee kalendermaanden heeft voortgeduurd, herzien.   
8.  Bij algemene maatregel van bestuur wordt bepaald wat onder inkomen als bedoeld in dit artikel wordt verstaan. Daarbij kan tevens worden bepaald dat nader te bepalen inkomen dat gedeeltelijk, niet, of niet langer wordt genoten als gevolg van gewijzigde omstandigheden of enig handelen of nalaten van betrokkene in aanmerking wordt genomen alsof het wel volledig wordt genoten.   

### Artikel  62  

####De hoogte van de vervolguitkering van de WGA-uitkering

1.  De vervolguitkering van de WGA-uitkering bedraagt per kalendermaand: G × H waarbij: 

G staat voor het uitkeringspercentage, bedoeld in artikel 61, zesde lid; en  

H staat voor het minimumloon per maand of het maandloon in het geval het minimumloon per maand hoger is dan het maandloon.   Indien niet over een volledige kalendermaand recht op een uitkering bestaat bedraagt het minimumloon, bedoeld in de eerste zin, de uitkomst van het aantal dagen in de desbetreffende kalendermaand waarover recht op een uitkering bestaat gedeeld door het totaal aantal dagen in de desbetreffende kalendermaand vermenigvuldigd met het minimumloon. Bij het bepalen van het aantal dagen worden de zaterdagen en zondagen buiten beschouwing gelaten.   
2.  De vervolguitkering bedraagt voor een verzekerde die woont buiten Nederland, een van de andere lidstaten van de Europese Unie, een andere staat die partij is bij de Overeenkomst betreffende de Europese Economische Ruimte en Zwitserland, een bij ministeriële regeling vastgesteld percentage van het op grond van het eerste lid vastgestelde bedrag. Het percentage wordt zo bepaald dat het een weergave is van de verhouding tussen het kostenniveau van het land waar de verzekerde woonachtig is en dat van Nederland. Het percentage bedraagt maximaal 100.   
3.  Voor de toepassing van de [Toeslagenwet](../../../../../../../../wet/toeslagenwet/BWBR0004043/README.md) ten aanzien van de verzekerde, bedoeld in het tweede lid, bedraagt het minimumloon het op grond van het tweede lid op hem van toepassing zijnde percentage van het minimumloon, bedoeld in die wet. Ten aanzien van die verzekerde worden de bedragen, genoemd in de [artikelen 2](../../../../../../../../wet/toeslagenwet/BWBR0004043/README.md) en [8 van de Toeslagenwet](../../../../../../../../wet/toeslagenwet/BWBR0004043/README.md), vastgesteld op het in de eerste zin bedoelde percentage van deze bedragen.   
4.  Artikel 61, zevende lid, is van overeenkomstige toepassing.   
5.  De hoogte van de vervolguitkering wordt voor de verzekerde: 

a. die na het ontstaan van recht op uitkering op grond van dit hoofdstuk ziek is geworden, en  

b. voor wie als gevolg van de toepassing van artikel 43, onderdeel a, onder 1°, geen tweede recht op een uitkering op grond van dit hoofdstuk ontstaat omdat de eerste dag van de wachttijd is gelegen op een dag dat al recht op een uitkering op grond van dit hoofdstuk bestaat of indien op die eerste dag het recht op een dergelijke uitkering herleeft;   gedurende de periode dat, in het geval hij wel recht gehad zou hebben op een loongerelateerde uitkering en alleen in het geval dat de hoogte van de loongerelateerde uitkering hoger zou zijn geweest dan de hoogte van de vervolguitkering zoals die op grond van het eerste tot en met vierde lid is vastgesteld, vastgesteld op de hoogte van die loongerelateerde uitkering.   

### Artikel  63  

####Verhoging uitkering bij hulpbehoevendheid

Indien de verzekerde, die slechts in staat is om met arbeid ten hoogste 20% te verdienen van het maatmaninkomen per uur, verkeert in een blijvende of voorlopig blijvende toestand van hulpbehoevendheid welke geregeld oppassing en verzorging nodig maakt, wordt de WGA-uitkering voor de duur van die hulpbehoevendheid verhoogd door vermenigvuldiging met ten hoogste de factor 100/70. De eerste zin vindt geen toepassing, indien de verzekerde in een inrichting is opgenomen en de kosten van verblijf ten laste van een zorgverzekering of een verzekering inzake ziektekosten komen.  

### Hoofdstuk  8  

####De aanvraag van de uitkering en de betaling van de uitkering door het UWV

### §  8.1  

####De aanvraag van de uitkering

### Artikel  64  

####Aanvraag van de uitkering

1.  Het UWV stelt op aanvraag vast of recht op een uitkering op grond van artikel 47 of artikel 54 ontstaat.   
2.  Het UWV stelt de verzekerde van de mogelijkheid van het doen van een aanvraag schriftelijk in kennis uiterlijk op de dag waarop de wachttijd 87 weken heeft geduurd. Indien artikel 24, derde lid, van toepassing is doet het UWV deze kennisgeving bij de bekendmaking van de in dat artikellid bedoelde beschikking. Het UWV verstrekt aan de werkgever een afschrift van de kennisgeving bedoeld in de eerste en tweede zin.   
3.  De verzekerde doet zijn aanvraag uiterlijk dertien weken voor afloop van de wachttijd of indien toepassing is gegeven aan artikel 24, derde lid, dertien weken voor afloop van het in dat lid bedoelde verlengde tijdvak.   
4.  Indien het UWV de in het eerste lid bedoelde aanvraag afwijst omdat een uitsluitingsgrond als bedoeld in artikel 43, onderdeel d, e of f, van toepassing is maakt het UWV melding van de mogelijkheid tot het doen van een nieuwe aanvraag alsmede van de termijn waarbinnen een nieuwe aanvraag dient te worden gedaan.   
5.  Indien het vierde lid van toepassing is doet de verzekerde zijn nieuwe aanvraag binnen de op grond van dat lid door het UWV aangegeven termijn.   
6.  Een aanvraag wordt geacht tijdig te zijn ingediend indien het UWV de kennisgeving als bedoeld in het tweede lid niet heeft gedaan dan wel indien bij een latere kennisgeving dan bedoeld in het tweede lid of vierde lid de aanvraag wordt ingediend binnen vier weken nadat deze kennisgeving is ontvangen. Dit lid is niet van toepassing indien de werkgever de aangifte, bedoeld in [artikel 38, eerste lid, van de Ziektewet](../../../../../../../../wet/ziektewet/BWBR0001888/README.md), niet heeft gedaan voor de dag waarop de wachttijd 79 weken heeft geduurd.   
7.  Indien het UWV toepassing geeft aan artikel 25, negende lid, of artikel 26, tweede lid, tweede zin, wordt de behandeling van de aanvraag opgeschort.   
8.  Het UWV hervat de behandeling van de aanvraag in ieder geval: 

a. indien het UWV heeft vastgesteld dat de tekortkoming, bedoeld in artikel 25, negende lid, of artikel 26, tweede lid, is hersteld;  

b. op verzoek van de werknemer in verband met de beëindiging van zijn dienstbetrekking; of  

c. tenminste zes weken voordat het tijdvak, bedoeld in artikel 25, negende lid, of artikel 26, tweede lid, van 52 weken is verstreken.     
9.  Artikel 25, vijftiende lid, is van overeenkomstige toepassing op de situatie, bedoeld in het achtste lid, onderdelen b en c.   
10.  Indien de toepassing van het eerste lid zou leiden tot kennelijke hardheid, is het UWV bevoegd het recht op een uitkering op grond van deze wet ambtshalve vast te stellen.   
11.  Het recht op een uitkering op grond van deze wet kan niet worden vastgesteld over perioden gelegen voor 52 weken voorafgaand aan de dag waarop de aanvraag om een uitkering werd ingediend. Het UWV kan voor bijzondere gevallen van de eerste zin afwijken.   
12.  Het elfde lid is van overeenkomstige toepassing indien het recht op uitkering op grond van deze wet later ontstaat dan wel herleeft of indien de uitkering op grond van deze wet wordt verhoogd.   
13.  Bij ministeriële regeling kunnen regels worden gesteld met betrekking tot de gegevens die door de verzekerde bij de aanvraag worden verstrekt.   

### Artikel  65  

####Reïntegratieverslag bij aanvraag

De aanvraag voor een uitkering op grond van deze wet gaat vergezeld van een reïntegratieverslag als bedoeld in artikel 25, derde lid. De eerste zin is niet van toepassing voorzover artikel 26, eerste lid, toepassing vindt. Het UWV beoordeelt of de werkgever en de verzekerde dan wel de eigenrisicodrager, bedoeld in [artikel 1, eerste lid, onderdeel h, van de Ziektewet](../../../../../../../../wet/ziektewet/BWBR0001888/README.md) en de personen, bedoeld in [artikel 29, tweede lid, onderdelen a, b en c, van die wet](../../../../../../../../wet/ziektewet/BWBR0001888/README.md), die laatstelijk tot hem in dienstbetrekking stonden in redelijkheid hebben kunnen komen tot de reïntegratie-inspanningen, die zijn verricht.  

### Artikel  66  

####Aanvraag van de uitkering bij verkorte wachttijd

1.  Een aanvraag voor een verkorte wachttijd als bedoeld in artikel 23, zesde lid, wordt tevens aangemerkt als aanvraag, bedoeld in artikel 64, eerste lid.   
2.  Een aanvraag voor een verkorte wachttijd kan slechts eenmaal worden gedaan.   
3.  Op verzoek van de werknemer verstrekt de persoon, bedoeld in [artikel 14, eerste lid, van de Arbeidsomstandighedenwet](../../../../../../../../wet/arbeidsomstandighedenwet/BWBR0010346/README.md), die belast is met de bijstand, bedoeld in [artikel 14, eerste lid, onderdeel b, van die wet](../../../../../../../../wet/arbeidsomstandighedenwet/BWBR0010346/README.md), een verklaring waaruit de medische situatie alsmede de vooruitzichten van de werknemer blijken. De verklaring wordt mede opgesteld op basis van gegevens inzake de medische specialistische onderzoeken of behandelingen die de aanvrager heeft ondergaan, tenzij in redelijkheid niet van de bedrijfsarts kan worden gevergd dat hij deze gegevens aan zijn verklaring ten grondslag legt.   
4.  Een aanvraag voor een verkorte wachttijd gaat vergezeld van de verklaring, bedoeld in het derde lid.   
5.  Indien de aanvraag voor een verkorte wachttijd niet vergezeld gaat van een verklaring als bedoeld in het derde lid, wordt de aanvraag niet in behandeling genomen.   
6.  Artikel 65 is niet van toepassing op een aanvraag voor een verkorte wachttijd.   

### §  8.2  

####De betaling van de uitkering door het UWV

### Artikel  67  

####Betaalbaarstelling

1.  Het UWV betaalt de uitkering waarop op grond van deze wet recht bestaat. De betaling geschiedt in termijnen van een kalendermaand.   
2.  Het UWV schort de betaling van de uitkering op of schorst de betaling, indien het op grond van duidelijke aanwijzingen van oordeel is of het gegronde vermoeden heeft dat: 

a. het recht op uitkering niet of niet meer bestaat;  

b. recht op een lagere uitkering bestaat;  

c. de persoon, die recht heeft op een uitkering of zijn wettelijke vertegenwoordiger een verplichting als bedoeld in artikel 27, 28, 29 of 30 of een instelling als bedoeld in artikel 71 een verplichting als bedoeld in artikel 27, niet of niet behoorlijk is nagekomen.     
3.  Indien de uitkering, bedoeld in het eerste lid, in het buitenland wordt uitbetaald, geschiedt de betaling in afwijking van [artikel 4:89, derde lid, van de Algemene wet bestuursrecht](../../../../../../../../wet/algemene/wet/bestuursrecht/BWBR0005537/README.md) op het tijdstip waarop de rekening van de daartoe door de schuldeiser aangewezen bank wordt gecrediteerd.   
4.  Wanneer de persoon, die recht heeft op een uitkering op grond van deze wet, een ander machtigt om de uitkering in ontvangst te nemen, onderscheidenlijk een verleende machtiging intrekt, wordt daaraan gevolg gegeven met ingang van een betalingstermijn, aanvangende na de dag waarop de machtiging wordt ingediend, onderscheidenlijk waarop van haar intrekking mededeling wordt gedaan, doch niet later dan de eerste dag van de tweede maand na de dag van indiening onderscheidenlijk intrekking van die machtiging.   
5.  Bij ministeriële regeling kunnen regels worden gesteld inzake de betaalbaarstelling van de uitkeringen op grond van deze wet door organen die belast zijn met de uitbetaling van invaliditeitsuitkering of pensioen uit andere hoofde dan op grond van deze wet.   
6.  Het UWV kan onder door hem te stellen voorwaarden, op verzoek van de in het zesde lid bedoelde organen, gelijktijdig met een uitkering op grond van deze wet, invaliditeitsuitkeringen of pensioenen verschuldigd door die organen, betaalbaar stellen.   

### Artikel  68  

####Betaling vakantiebijslag

1.  In afwijking van artikel 67, eerste lid, betaalt het UWV een gedeelte van de uitkering waarop op grond van deze wet recht bestaat als vakantiebijslag jaarlijks in de maand mei over de aan die maand voorafgaande kalendermaanden, of, indien het recht op uitkering eerder dan in de maand mei geheel eindigt, in de desbetreffende kalendermaand. De vakantiebijslag bedraagt 8/108 van de uitkering.   
2.  Indien het percentage van de vakantiebijslag, bedoeld in [artikel 15, eerste lid, van de Wet minimumloon en minimumvakantiebijslag](../../../../../../../../wet/wet/minimumloon/en/minimumvakantiebijslag/BWBR0002638/README.md), wordt gewijzigd, wijzigt de in het eerste lid genoemde breuk dienovereenkomstig. Het gewijzigde percentage wordt in aanmerking genomen over de uitkering waarop op grond van deze wet recht bestaat vanaf de dag waarop de wijziging ingaat.   
3.  De vakantiebijslag wordt betaald zonder dat dit bij beschikking is vastgesteld.   
4.  Bij ministeriële regeling kunnen met betrekking tot het eerste lid nadere of afwijkende regels worden gesteld.   

### Artikel  69  

####Opschorting betaling uitkering aan vreemdelingen

1.  Het UWV schort de betaling van een uitkering op grond van deze wet op indien de persoon die recht heeft op die uitkering een vreemdeling is die niet rechtmatig in Nederland verblijf houdt als bedoeld in [artikel 8 van de Vreemdelingenwet 2000](../../../../../../../../wet/vreemdelingenwet/2000/BWBR0011823/README.md).   
2.  De betaling van de uitkering op grond van deze wet wordt hervat indien de betrokkene daartoe een aanvraag indient en het UWV is gebleken dat hij feitelijk buiten Nederland woont of verblijf houdt en aan de overige voorwaarden voor het recht op uitkering voldoet.   

### Artikel  70  

####Betaling aan een minderjarige

Voorzover het betreft het in ontvangst nemen van een uitkering op grond van deze wet en het verlenen van kwijting voor de betaling daarvan, wordt een minderjarige met een meerderjarige gelijkgesteld. Indien de wettelijke vertegenwoordiger zich tegen de betaling aan de minderjarige schriftelijk verzet bij het UWV geschiedt de uitbetaling aan de wettelijke vertegenwoordiger.  

### Artikel  71  

####Betaling aan instellingen

1.  Indien de persoon aan wie een uitkering op grond van deze wet is toegekend, aanspraak heeft op verstrekking of vergoeding van zorg als bedoeld in de [Algemene Wet Bijzondere Ziektekosten](../../../../../../../../wet/algemene/wet/bijzondere/ziektekosten/BWBR0002614/README.md) en op grond van die wet een bijdrage voor die zorg verschuldigd is, is het UWV bevoegd de uitkering tot het bedrag van die bijdrage in plaats van aan degene aan wie de uitkering is toegekend, zonder diens machtiging uit te betalen aan het College voor zorgverzekeringen, genoemd in [artikel 58, eerste lid, van de Zorgverzekeringswet](../../../../../../../../wet/zorgverzekeringswet/BWBR0018450/README.md).   
2.  Indien de persoon die recht heeft op een uitkering op grond van deze wet in een inrichting ter verpleging van geesteszieken of van zwakzinnigen is opgenomen en het UWV, van de desbetreffende inrichting of van het college van burgemeester en wethouders van de gemeente die de opnamekosten betaalt, het verzoek ontvangt om de uitkering aan die inrichting of die gemeente uit te betalen, is het UWV bevoegd dat verzoek zonder het stellen van andere voorwaarden in te willigen.   
3.  Indien het eerste lid toepassing vindt, heeft de in het tweede lid bedoelde bevoegdheid betrekking op het gedeelte van de uitkering op grond van deze wet, dat niet aan het College voor zorgverzekeringen wordt uitbetaald.   
4.  Een herziening van de uitkering op grond van het eerste lid als gevolg van een wijziging van de verschuldigde bijdrage vindt plaats zonder dat dit bij beschikking is vastgesteld.   

### Artikel  72  

####Betaling door UWV bij meerdere werkgevers

1.  Indien de persoon die recht heeft op een uitkering op grond van deze wet bij aanvang van de wachttijd meer dan een werkgever heeft, wordt de uitkering betaald door het UWV, ook indien een of meer werkgevers eigenrisicodrager zijn.   
2.  In de situatie, bedoeld in het eerste lid, verhaalt het UWV op de eigenrisicodrager, naar rato van de loonsom de door hem verschuldigde uitkering op grond van deze wet, alsmede de op grond van enige wet over deze uitkering verschuldigde premies die niet op deze uitkering in mindering kunnen worden gebracht en de vergoeding, bedoeld in [artikel 46 van de Zorgverzekeringswet](../../../../../../../../wet/zorgverzekeringswet/BWBR0018450/README.md), over deze uitkering.   
3.  De uitkering op grond van deze wet wordt niet verhaald op de eigenrisicodrager, indien de persoon die recht heeft op die uitkering met behoud van hetzelfde loon bij die werkgever arbeid is blijven verrichten.   

### Artikel  73  

####Betaling in geval van samenloop

1.  Bij algemene maatregel van bestuur kunnen regels worden gesteld ter voorkoming of beperking van samenloop van een uitkering op grond van deze wet met een uitkering in verband met volledig en duurzame arbeidsongeschiktheid of gedeeltelijke arbeidsgeschiktheid op grond van andere wetten.   
2.  Bij algemene maatregel van bestuur kunnen regels worden gesteld ter voorkoming of beperking van samenloop van uitkering op grond van deze wet met uitkering op grond van de sociale wetgeving van Aruba, Curaçao, Sint Maarten, de sociale wetgeving van Nederland ten behoeve van de openbare lichamen Bonaire, Sint Eustatius en Saba of van een andere Mogendheid.   

### Artikel  74  

####Overlijdensuitkering

1.  Na het overlijden van de persoon, die recht had op een uitkering op grond van deze wet, wordt met ingang van de dag na het overlijden een overlijdensuitkering uitbetaald: 

a. aan de langstlevende van de echtgenoten;  

b. bij ontstentenis van de in onderdeel a bedoelde persoon, aan de minderjarige kinderen tot wie de overledene in familierechtelijke betrekking stond;  

c. bij ontstentenis van de in de onderdelen a en b bedoelde personen, aan de persoon met wie de overledene in gezinsverband leefde.     
2.  De overlijdensuitkering is gelijk aan het bedrag van de uitkering op grond van deze wet over één kalendermaand, berekend naar de hoogte van die uitkering op de dag of laatstelijk voor de dag van overlijden van de persoon.   
3.  In verband met het overlijden van de persoon die recht had op een uitkering op grond van deze wet, is artikel 43, onderdeel g, niet van toepassing.   
4.  De overlijdensuitkering wordt ambtshalve of op verzoek aan de rechthebbende of rechthebbenden genoemd in het eerste lid door het UWV uitbetaald.   
5.  De overlijdensuitkering wordt in een bedrag ineens uitbetaald.   
6.  Het bedrag van de overlijdensuitkering wordt verminderd met het bedrag aan uitkering op grond van deze wet dat, over na het overlijden gelegen dagen reeds is uitbetaald.   

### Artikel  75  

####Verjaringstermijn

Uitkeringen op grond van deze wet die niet in ontvangst zijn genomen of zijn ingevorderd binnen twee jaar na de dag van betaalbaarstelling worden door het UWV niet meer betaald.  

### Artikel  76  

####Intrekking en herziening beschikkingen

1.  Het UWV herziet beschikkingen op grond van deze wet of trekt dergelijke beschikkingen in, indien: 

a. als gevolg van het niet of niet volledig nakomen van de artikelen 27 tot en met 32 en de daarop berustende bepalingen het recht op een uitkering op grond van deze wet niet of niet meer kan worden vastgesteld of ten onrechte is vastgesteld of de hoogte van de uitkering ten onrechte op een te hoog bedrag is vastgesteld;  

b. de verstrekking van een voorziening als bedoeld in artikel 34a, eerste lid, of 35 ten onrechte of tot een te hoog bedrag is verleend;  

c. anderszins de uitkering ten onrechte of tot een te hoog bedrag is vastgesteld.     
2.  Indien een voorziening als bedoeld in artikel 34a, eerste lid, of 36 in de vorm van een subsidie wordt verstrekt, wijzigt of trekt het UWV de beschikking tot vaststelling van de subsidie in, indien sprake is van een omstandigheid als bedoeld in [artikel 4:49, eerste lid, onderdeel a, b of c, van de Algemene wet bestuursrecht](../../../../../../../../wet/algemene/wet/bestuursrecht/BWBR0005537/README.md).   
3.  Indien daarvoor dringende redenen zijn, kan het UWV geheel of gedeeltelijk van herziening of intrekking afzien.   

### Artikel  77  

####Terugvordering

1.  Een uitkering die op grond van deze wet onverschuldigd is betaald en hetgeen als gevolg van een beschikking als bedoeld in artikel 76 door het UWV onverschuldigd is betaald of verstrekt wordt door het UWV teruggevorderd.   
2.  In afwijking van het eerste lid kan het UWV besluiten van terugvordering of van verdere terugvordering af te zien, indien degene van wie wordt teruggevorderd: 

a. gedurende vijf jaar volledig aan zijn betalingsverplichtingen heeft voldaan;  

b. gedurende vijf jaar niet volledig aan zijn betalingsverplichtingen heeft voldaan, maar het achterstallige bedrag over die periode, vermeerderd met de daarover verschuldigde wettelijke rente en de op de invordering betrekking hebbende kosten, alsnog heeft betaald;  

c. gedurende vijf jaar geen betalingen heeft verricht en niet aannemelijk is dat hij deze op enig moment zal gaan verrichten; of  

d. een bedrag, overeenkomend met ten minste 50% van de restsom in één keer aflost.     
3.  De in het tweede lid, onderdelen a en b, genoemde termijn is drie jaar indien: 

a. het gemiddeld inkomen van degene van wie wordt teruggevorderd in die periode de beslagvrije voet, bedoeld in de [artikelen 475c](../../../../../../../../wet/wetboek/van/burgerlijke/rechtsvordering/BWBR0001827/README.md) en [475d van het Wetboek van Burgerlijke Rechtsvordering](../../../../../../../../wet/wetboek/van/burgerlijke/rechtsvordering/BWBR0001827/README.md) niet te boven is gegaan; en  

b. de terugvordering niet het gevolg is van het niet of niet behoorlijk nakomen van de verplichting, bedoeld in artikel 27, eerste lid.     
4.  Indien daarvoor dringende redenen aanwezig zijn kan het UWV besluiten geheel of gedeeltelijk van terugvordering af te zien.   
5.  Degene van wie wordt teruggevorderd is verplicht desgevraagd aan het UWV de inlichtingen te verstrekken die voor de terugvordering van belang zijn.   
6.  In afwijking van het eerste lid kan het UWV, onder bij ministeriële regeling te stellen voorwaarden, besluiten van terugvordering af te zien indien het terug te vorderen bedrag een bij ministeriële regeling vast te stellen bedrag niet te boven gaat.   

### Artikel  78  

####Invordering bij dwangbevel

1.  Het UWV kan de onverschuldigd betaalde uitkering, bedoeld in artikel 77, eerste lid, invorderen bij dwangbevel.   
2.  Artikel 96 is van overeenkomstige toepassing, met dien verstande dat indien het gemiddeld inkomen van de persoon gedurende drie jaar de beslagvrije voet, bedoeld in de [artikelen 475c](../../../../../../../../wet/wetboek/van/burgerlijke/rechtsvordering/BWBR0001827/README.md) en [475d van het Wetboek van Burgerlijke Rechtsvordering](../../../../../../../../wet/wetboek/van/burgerlijke/rechtsvordering/BWBR0001827/README.md) niet te boven is gegaan, het UWV de aflossingsbedragen lager vaststelt.   

### Artikel  79  

####Nadere regels tenuitvoerlegging onverschuldigde betaling

Bij ministeriële regeling kunnen regels worden gesteld met betrekking tot de wijze van tenuitvoerlegging van de beschikking waarbij is vastgesteld dat onverschuldigd is betaald.  

### Artikel  79a  

####Schuldregeling

1.  In afwijking van artikel 77, eerste lid, kan het Uitvoeringsinstituut werknemersverzekeringen, op verzoek van degene van wie wordt teruggevorderd, besluiten gedeeltelijk van terugvordering of gedeeltelijk van verdere terugvordering af te zien bij medewerking aan een schuldregeling, indien: 

a. redelijkerwijs te voorzien is dat degene van wie wordt teruggevorderd niet zal kunnen voortgaan met het betalen van zijn schulden of indien hij in de toestand verkeert dat hij heeft opgehouden te betalen;  

b. redelijkerwijs te voorzien is dat een schuldregeling met betrekking tot alle vorderingen, behoudens de in het tweede lid bedoelde vorderingen, van de overige schuldeisers zonder een zodanig besluit niet tot stand zal komen;  

c. de vordering van het Uitvoeringinstituut werknemersverzekeringen wegens onverschuldigd betaalde uitkering ten minste zal worden voldaan naar evenredigheid met de vorderingen van de schuldeisers van gelijke rang;  

d. een naar het oordeel van het Uitvoeringsinstituut werknemersverzekeringen betrouwbaar voorstel voor een schuldregeling tot stand is gekomen door tussenkomst van een schuldhulpverlener als bedoeld in [artikel 48 van de Wet op het consumentenkrediet](../../../../../../../../wet/wet/op/het/consumentenkrediet/BWBR0004815/README.md);  

e. aannemelijk is dat medewerking aan een schuldregeling niet concurrentieverstorend werkt; en  

f. uitdeling in het kader van de schuldregeling plaatsvindt overeenkomstig [artikel 349 van de Faillissementswet](../../../../../../../../wet/faillissementswet/BWBR0001860/README.md).     
2.  Het eerste lid is niet van toepassing indien een vordering is ontstaan door het niet nakomen door degene van wie wordt teruggevorderd van de verplichting, bedoeld in artikel 27, en hiervoor een boete als bedoeld in artikel 91 is opgelegd, dan wel met betrekking tot het niet naleven van die verplichting aangifte is gedaan op grond van het [Wetboek van Strafrecht](../../../../../../../../wet/wet/van/3/maart/1881/BWBR0001854/README.md).   
3.  Het besluit tot het afzien van terugvordering of van verdere terugvordering wordt ingetrokken of ten nadele van degene van wie wordt teruggevorderd gewijzigd indien: 

a. niet binnen twaalf maanden nadat dat besluit is bekendgemaakt, een schuldregeling tot stand is gekomen die voldoet aan de eisen, bedoeld in het eerste lid;  

b. degene van wie wordt teruggevorderd zijn schuld aan het Uitvoeringsinstituut werknemersverzekeringen niet overeenkomstig de schuldregeling voldoet; of  

c. onjuiste of onvolledige gegevens zijn verstrekt en de verstrekking van juiste of volledige gegevens tot een ander besluit zou hebben geleid.     
4.  Bij ministeriële regeling kunnen met betrekking tot dit artikel nadere regels worden gesteld ten aanzien van de bevoegdheid om mee te werken aan schuldregelingen.   

### Artikel  79b  

####Preferentie

Een vordering van het Uitvoeringsinstituut werknemersverzekeringen, als bedoeld in artikel 77 en 79a is bevoorrecht en volgt onmiddellijk na de vorderingen, bedoeld in [artikel 288 van Boek 3 van het Burgerlijk Wetboek](../../../../../../../../wet/burgerlijk/wetboek/boek/3/BWBR0005291/README.md).  

### Artikel  80  

####Onvervreemdbaarheid van verstrekkingen

1.  Een uitkering op grond van deze wet en een voorziening als bedoeld in artikel 34a, eerste lid, of artikel 35 zijn onvervreemdbaar en niet vatbaar voor verpanding of belening.   
2.  Volmacht tot ontvangst van een uitkering op grond van deze wet onder welke vorm of benaming ook verleend, is steeds herroepelijk.   
3.  Elk beding, strijdig met dit artikel, is nietig.   

### Artikel  81  

####Niet voor beslag vatbare verstrekkingen

De voorzieningen, bedoeld in de artikelen 34a, eerste lid, en 35, de verhoging, bedoeld in de artikelen 53 en 63, alsmede de overlijdensuitkering, bedoeld in artikel 74, zijn niet vatbaar voor beslag.  

### Hoofdstuk  9  

####Eigenrisicodragen door de werkgever

### Artikel  82  

####Periode van eigenrisicodragen

1.  De eigenrisicodrager draagt gedurende een bij ministeriële regeling te bepalen periode nadat het recht op een WGA-uitkering is ontstaan, het risico van de betaling van die uitkering aan de verzekerde die op de eerste dag van de bij die uitkering in acht genomen wachttijd tot de eigenrisicodrager in dienstbetrekking stond.   
2.  Indien een WGA-uitkering wordt toegekend direct aansluitend op een arbeidsongeschiktheidsuitkering wordt de duur van de arbeidsongeschiktheidsuitkering in mindering gebracht op de periode, bedoeld in het eerste lid.   
3.  Indien artikel 24 is toegepast wordt de van toepassing zijnde periode bekort met de duur van het verlengde tijdvak, bedoeld in artikel 24, eerste lid.   
4.  Het eerste lid is niet van toepassing indien de uitkering wordt toegekend aan de verzekerde die uit de dienstbetrekking waaruit de WGA-uitkering is ontstaan, recht had op een uitkering op grond van de [Ziektewet](../../../../../../../../wet/ziektewet/BWBR0001888/README.md), dan wel indien de uitkering wordt toegekend in aansluiting op een uitkering toegekend op grond van de [Wet arbeidsongeschiktheidsverzekering zelfstandigen](../../../../../../../../wet/wet/arbeidsongeschiktheidsverzekering/zelfstandigen/BWBR0008656/README.md) of de [Wet werk en arbeidsondersteuning jonggehandicapten](../../../../../../../../wet/wet/werk/en/arbeidsondersteuning/jonggehandicapten/BWBR0008657/README.md), of in aansluiting op een periode waarin recht op arbeidsondersteuning op grond van de Wet werk en arbeidsondersteuning jonggehandicapten bestond.   

### Artikel  83  

####Betaling bij eigenrisicodragen

1.  De eigenrisicodrager is bevoegd, met inachtneming van artikel 72, de door het UWV toegekende WGA-uitkering namens het UWV te betalen aan de verzekerde, bedoeld in artikel 82, eerste lid.   
2.  De door de eigenrisicodrager op grond van het eerste lid aan de verzekerde betaalde loonaanvullingsuitkering, bedoeld in hoofdstuk 7, en vervolguitkering, bedoeld in artikel 62, vijfde lid, voor zover die uitkeringen meer bedragen dan hetgeen berekend is op grond van het eerste en vierde lid van dat artikel, alsmede de op grond van enige wet hierover verschuldigde premies die daarop niet in mindering kunnen worden gebracht en de vergoeding, bedoeld in [artikel 46 van de Zorgverzekeringswet](../../../../../../../../wet/zorgverzekeringswet/BWBR0018450/README.md), over deze beide uitkeringen, kunnen door hem op het UWV worden verhaald. Met betrekking tot de verzekerde, bedoeld in artikel 60, derde lid, bedraagt het bedrag van de loonaanvullingsuitkering dat niet op het UWV kan worden verhaald, in afwijking van de eerste zin, 70% van het minimumloon of het voor de verzekerde geldende dagloon indien dat lager is dan 70% van het minimumloon vermeerderd met de premies die op grond van enige wet daarover verschuldigd zouden zijn en die daarop niet in mindering kunnen worden gebracht en de vergoeding, bedoeld in [artikel 46 van de Zorgverzekeringswet](../../../../../../../../wet/zorgverzekeringswet/BWBR0018450/README.md), over deze uitkering.   
3.  Indien de eigenrisicodrager de uitkering niet betaalt, betaalt het UWV deze uitkering en verhaalt het UWV de uitkering, alsmede de op grond van enige wet over deze uitkering verschuldigde premies die niet op deze uitkering in mindering kunnen worden gebracht en de vergoeding, bedoeld in [artikel 46 van de Zorgverzekeringswet](../../../../../../../../wet/zorgverzekeringswet/BWBR0018450/README.md), over deze uitkering, op de eigenrisicodrager. Op de eigenrisicodrager wordt evenwel niet verhaald hetgeen deze, als hij de uitkering wel had betaald, op grond van het tweede lid op het UWV had kunnen verhalen.   

### Artikel  84  

####Afbakening eigenrisico

1.  De eigenrisicodrager draagt vanaf het moment dat hij eigenrisicodrager wordt overeenkomstig artikel 82 het risico van de betaling van de WGA-uitkering aan de verzekerde die op de eerste dag van de bij die uitkering in acht genomen wachttijd tot hem in dienstbetrekking stond, ook als die wachttijd is ingegaan vóór de dag waarop deze werkgever eigenriscodrager werd.   
2.  Indien het eigenrisicodragen eindigt blijft de werkgever het risico, bedoeld in artikel 82, eerste lid, dragen, voorzover de eerste dag van ongeschiktheid tot werken wegens ziekte is gelegen voor het einde van het eigenrisicodragen. Indien de eigenrisicodrager in staat van faillissement is verklaard, of indien ten aanzien van hem de schuldsaneringsregeling natuurlijke personen van toepassing is verklaard, dan wel indien hij ophoudt werkgever te zijn, betaalt het UWV de WGA-uitkering en verhaalt het deze uitkering, alsmede de op grond van enige wet over deze uitkering verschuldigde premies die niet op deze uitkering in mindering kunnen worden gebracht en de vergoeding, bedoeld in [artikel 46 van de Zorgverzekeringswet](../../../../../../../../wet/zorgverzekeringswet/BWBR0018450/README.md), over deze uitkering, voorzover deze is betaald over de periode, bedoeld in artikel 82, op de bank of verzekeraar, bedoeld in [artikel 40, tweede lid van de Wet financiering sociale verzekeringen](../../../../../../../../wet/wet/financiering/sociale/verzekeringen/BWBR0017745/README.md).   
3.  In geval van overgang van een onderneming in de zin van [artikel 662 van Boek 7 van het Burgerlijk Wetboek](../../../../../../../../wet/burgerlijk/wetboek/boek/7/BWBR0005290/README.md), alsmede in geval van een dergelijke overgang bij faillissement, wordt het risico van de betaling van de WGA-uitkering aan de verzekerde, die op de eerste dag van de bij die uitkering in acht genomen wachttijd in dienstbetrekking stond tot de werkgever die de onderneming heeft overgedragen, in afwijking van het tweede lid gedragen door de werkgever die de onderneming verkrijgt indien: 

a. de werkgever die de onderneming overdraagt geen eigenrisicodrager is en de werkgever die de onderneming verkrijgt eigenrisicodrager is of wordt;  

b. de werkgever die de onderneming overdraagt eigenrisicodrager is; of  

c. de werkgever die de onderneming overdraagt een werkgever is wiens eigenrisicodragen is beëindigd als bedoeld in het tweede lid.     
4.  Indien in de in het derde lid, onderdeel a, bedoelde situatie slechts een deel van de onderneming overgaat, vindt het derde lid, onderdeel a, toepassing naar rato van het deel van de loonsom dat het overgegane deel van de onderneming deel uitmaakte van de gehele onderneming in het kalenderjaar voorafgaande aan dat van overgang, doch berust de betaling van de uitkering bij het UWV. Het UWV verhaalt op de eigenrisicodrager de door hem op grond van de eerste zin verschuldigde uitkering, alsmede de op grond van enige wet over deze uitkering verschuldigde premies die niet op deze uitkering in mindering kunnen worden gebracht en de vergoeding, bedoeld in [artikel 46 van de Zorgverzekeringswet](../../../../../../../../wet/zorgverzekeringswet/BWBR0018450/README.md), over deze uitkering.   
5.  Indien in de in het derde lid, onderdeel b of c, bedoelde situatie slechts een deel van de onderneming overgaat, blijft het risico van de betaling van de uitkering berusten bij de werkgever die een deel van de onderneming overdraagt.   
6.  Voor de toepassing van het eerste lid en het tweede lid, eerste zin, draagt de eigenrisicodrager het risico gedurende de periode die op grond van artikel 82, eerste lid, geldt op de dag waarop het recht op uitkering is ontstaan.   
7.  In de situatie, bedoeld in het tweede lid, tweede volzin, verhaalt het UWV de kosten die rechtstreeks verband houden met de uitvoering van [artikel 30a, eerste lid, juncto derde lid, onderdeel c, van de Wet structuur uitvoeringsorganisatie werk en inkomen](../../../../../../../../wet/wet/structuur/uitvoeringsorganisatie/werk/en/inkomen/BWBR0013060/README.md) op de werkgever, bedoeld in het tweede lid, tweede volzin, of de bank of verzekeraar, bedoeld in [artikel 40, tweede lid, van de Wet financiering sociale verzekeringen](../../../../../../../../wet/wet/financiering/sociale/verzekeringen/BWBR0017745/README.md). Bij ministeriële regeling kunnen regels worden gesteld met betrekking tot de soort en de omvang van de kosten, bedoeld in de eerste zin.   

### Artikel  85  

####Vrijstelling aangifte ziekte

1.  De eigenrisicodrager is niet verplicht tot het doen van de aangifte van ongeschiktheid tot werken, bedoeld in [artikel 38 van de Ziektewet](../../../../../../../../wet/ziektewet/BWBR0001888/README.md).   
2.  De eigenrisicodrager doet, uiterlijk 42 weken nadat de ongeschiktheid tot werken van een werknemer voor wie hij het risico, bedoeld in artikel 82, draagt zijn verstreken, aangifte van die ongeschiktheid bij het UWV. De werkgever geeft daarbij de eerste dag van de ongeschiktheid tot werken op. Voor het bepalen van het tijdvak van 42 weken worden tijdvakken van ongeschiktheid tot werken samengeteld, indien zij elkaar met een onderbreking van minder dan vier weken opvolgen of indien zij direct voorafgaan aan en aansluiten op een periode waarin uitkering in verband met zwangerschap of bevalling op grond van [artikel 3:7, eerste lid](../../../../../../../../wet/wet/arbeid/en/zorg/BWBR0013008/README.md), [3:8](../../../../../../../../wet/wet/arbeid/en/zorg/BWBR0013008/README.md) of [3:10, eerste lid, van de Wet arbeid en zorg](../../../../../../../../wet/wet/arbeid/en/zorg/BWBR0013008/README.md) wordt genoten, tenzij de ongeschiktheid redelijkerwijs niet geacht kan worden voort te vloeien uit dezelfde oorzaak. Bij de vaststelling van het tijdvak van 42 weken blijven perioden, waarin uitkering in verband met zwangerschap of bevalling op grond van [artikel 3:7, eerste lid](../../../../../../../../wet/wet/arbeid/en/zorg/BWBR0013008/README.md), [3:8](../../../../../../../../wet/wet/arbeid/en/zorg/BWBR0013008/README.md), of [3:10, eerste lid, van de Wet arbeid en zorg](../../../../../../../../wet/wet/arbeid/en/zorg/BWBR0013008/README.md) wordt genoten, buiten beschouwing.   
3.  Onverminderd het tweede lid doet de eigen risicodrager aangifte van de ongeschiktheid tot werken van een werknemer voor wie hij het in artikel 82, bedoelde risico draagt, op de laatste werkdag voordat de dienstbetrekking eindigt.   

### Artikel  86  

####Administratiekosten

1.  Het UWV kan bij de eigenrisicodrager kosten in rekening brengen ter zake van de betaling van de uitkering door het UWV en het verhaal op de eigenrisicodrager, bedoeld in artikel 83, derde lid.   
2.  Het UWV vergoedt aan de eigenrisicodrager op aanvraag de schade die deze lijdt door toepassing van artikel 117, eerste lid.   

### Artikel  87  

####Nadere regelgeving

Bij algemene maatregel van bestuur kunnen nadere en zonodig afwijkende regels worden gesteld met betrekking tot dit hoofdstuk.  

### Hoofdstuk  10  

####Handhaving

### Artikel  88  

####Maatregelen UWV

1.  Het UWV weigert een uitkering op grond van deze wet geheel of gedeeltelijk, blijvend of tijdelijk indien: 

a. de verzekerde verplichtingen, bedoeld in artikel 27, tweede tot en met vijfde lid, 28, 29, of 30 niet of niet behoorlijk is nagekomen;  

b. de verzekerde de verplichting, bedoeld in artikel 27, eerste lid, niet binnen de door het UWV daarvoor vastgestelde termijn is nagekomen;  

c. de verzekerde zich niet houdt aan de verplichting, bedoeld in artikel 64, derde lid, of artikel 65;  

d. de verzekerde tijdens het tijdvak, bedoeld in artikel 25, negende lid, zonder deugdelijke grond heeft nagelaten verweer te voeren tegen of heeft ingestemd met een beëindiging van de dienstbetrekking.     
2.  Onverminderd het eerste lid kan het UWV de uitkering blijvend geheel weigeren, indien de verzekerde door het niet nakomen van de verplichting, bedoeld in artikel 28, eerste lid, het ontstaan van de arbeidsongeschiktheid opzettelijk heeft veroorzaakt.   
3.  Het eerste lid is niet van toepassing indien de eigenrisicodrager, op grond van artikel 89, de bevoegdheid heeft de WGA-uitkering te weigeren.   
4.  Het UWV kan afzien van het opleggen van een maatregel als bedoeld in het eerste lid en volstaan met het geven van een schriftelijke waarschuwing ter zake van het niet tijdig nakomen van de verplichting, bedoeld in artikel 27, eerste lid, indien het niet tijdig nakomen van de verplichting niet heeft geleid tot het ten onrechte of tot een te hoog bedrag verlenen van uitkering, of ter zake van het zich niet houden aan de voorschriften, bedoeld in artikel 64, derde lid, of in artikel 65, tenzij het niet tijdig nakomen van de verplichting of het zich niet houden aan de voorschriften plaatsvindt binnen een periode van twee jaar te rekenen vanaf de datum waarop eerder aan de belanghebbende een zodanige waarschuwing is gegeven.   
5.  Het UWV kan afzien van het opleggen van een maatregel indien daarvoor dringende redenen aanwezig zijn.   

### Artikel  89  

####Maatregelen eigenrisicodrager

1.  De eigenrisicodrager kan in verband met de uitvoering van artikel 42 de WGA-uitkering gedeeltelijk en blijvend, geheel en tijdelijk of gedeeltelijk en tijdelijk weigeren indien: 

a. de verzekerde, bedoeld in artikel 82, verplichtingen als bedoeld in artikel 27, tweede juncto zesde lid en het vierde lid, 28, eerste lid, 29, of 30 niet of niet behoorlijk is nagekomen;  

b. de verzekerde, bedoeld in artikel 82, de verplichting, bedoeld in artikel 27, eerste juncto zesde lid, niet binnen de door de eigenrisicodrager daarvoor vastgestelde termijn is nagekomen.     
2.  Indien de verzekerde de verplichting, bedoeld in artikel 28, 29 of 30, niet heeft nageleefd als bedoeld in artikel 88, tweede lid, is het eerste lid niet van toepassing.   
3.  Indien op grond van het eerste lid de uitkering geheel wordt geweigerd is artikel 83, derde lid, niet van toepassing.   
4.  De eigenrisicodrager is bevoegd artikel 67, tweede lid, onderdeel c, toe te passen voor de duur van ten hoogste acht weken, waarbij de betaling ook gedeeltelijk kan worden opgeschort of geschorst.   
5.  Bij of krachtens algemene maatregel van bestuur kunnen nadere regels worden gesteld met betrekking tot dit artikel.   

### Artikel  90  

####Afstemming maatregel

1.  Een maatregel als bedoeld in artikel 88 of 89 wordt afgestemd op de ernst van de gedraging en de mate waarin de verzekerde de gedraging verweten kan worden. Van het opleggen van een maatregel wordt in elk geval afgezien, indien elke vorm van verwijtbaarheid ontbreekt.   
2.  Het opleggen van een maatregel blijft achterwege indien voor dezelfde gedraging een bestuurlijke boete als bedoeld in artikel 91 wordt opgelegd.   
3.  Bij of krachtens algemene maatregel van bestuur worden nadere regels gesteld met betrekking tot het eerste lid, waarbij in ieder geval kan worden geregeld in welke gevallen het UWV kan afzien van het opleggen van een maatregel.   

### Artikel  91  

####Bestuurlijke boete bij niet-nakoming inlichtingenverplichting

1.  Het UWV legt een bestuurlijke boete op van ten hoogste € 2 269 ter zake van het niet of niet behoorlijk nakomen door de verzekerde of zijn wettelijke vertegenwoordiger of de werkgever of de persoon, bedoeld in artikel 27, achtste lid, van de verplichting, bedoeld in artikel 27, eerste of achtste lid.   
2.  Het UWV kan afzien van het opleggen van een bestuurlijke boete als bedoeld in het eerste lid en volstaan met het geven van een schriftelijke waarschuwing ter zake van het niet of niet behoorlijk nakomen door de verzekerde of zijn wettelijk vertegenwoordiger van de verplichting, bedoeld in artikel 27, eerste lid, indien dit niet heeft geleid tot het ten onrechte of tot een te hoog bedrag verlenen van uitkering, tenzij het niet of niet behoorlijk nakomen van de verplichting plaatsvindt binnen een periode van twee jaar te rekenen vanaf de datum waarop eerder aan de werknemer een zodanige waarschuwing is gegeven.   
3.  Het UWV kan afzien van het opleggen van een bestuurlijke boete indien daarvoor dringende redenen aanwezig zijn.   
4.  De persoon aan wie een bestuurlijke boete is opgelegd is verplicht desgevraagd aan het UWV de inlichtingen te verstrekken die voor de tenuitvoerlegging van de boete van belang zijn.   
5.  Bij algemene maatregel van bestuur worden nadere regels gesteld over de hoogte van de bestuurlijke boete.   

### Artikel  93  

####Nadere regels tenuitvoerlegging bestuurlijke boete

Bij ministeriële regeling kunnen regels worden gesteld met betrekking tot de wijze van tenuitvoerlegging van de beschikking waarbij de bestuurlijke boete is opgelegd.  

### Artikel  96  

####Invordering bestuurlijke boete

1.  Het UWV verrekent de bestuurlijke boete met een uitkering op grond van deze wet, de [Werkloosheidswet](../../../../../../../../wet/werkloosheidswet/BWBR0004045/README.md), de [Ziektewet](../../../../../../../../wet/ziektewet/BWBR0001888/README.md), de [Wet arbeidsongeschiktheidsverzekering zelfstandigen](../../../../../../../../wet/wet/arbeidsongeschiktheidsverzekering/zelfstandigen/BWBR0008656/README.md), de [Wet werk en arbeidsondersteuning jonggehandicapten](../../../../../../../../wet/wet/werk/en/arbeidsondersteuning/jonggehandicapten/BWBR0008657/README.md), de [Wet arbeidsongeschiktheidsvoorziening militairen](../../../../../../../../wet/wet/arbeidsongeschiktheidsvoorziening/militairen/BWBR0002822/README.md), de [Wet inkomensvoorziening oudere werklozen](../../../../../../../../wet/wet/inkomensvoorziening/oudere/werklozen/BWBR0024394/README.md), de [Wet arbeid en zorg](../../../../../../../../wet/wet/arbeid/en/zorg/BWBR0013008/README.md) of een toeslag op grond van de [Toeslagenwet](../../../../../../../../wet/toeslagenwet/BWBR0004043/README.md), die de persoon aan wie een bestuurlijke boete is opgelegd ontvangt.   
2.  De Sociale verzekeringsbank onderscheidenlijk de gemeente betaalt het bedrag van de bestuurlijke boete, zonder dat daarvoor een machtiging nodig is, op zijn verzoek aan het UWV indien de persoon aan wie een bestuurlijke boete is opgelegd een uitkering ontvangt op grond van de [Algemene Ouderdomswet](../../../../../../../../wet/algemene/ouderdomswet/BWBR0002221/README.md), de [Algemene nabestaandenwet](../../../../../../../../wet/algemene/nabestaandenwet/BWBR0007795/README.md), de [Wet werk en bijstand](../../../../../../../../wet/wet/werk/en/bijstand/BWBR0015703/README.md), de [Wet inkomensvoorziening oudere en gedeeltelijk arbeidsongeschikte werkloze werknemers](../../../../../../../../wet/wet/inkomensvoorziening/oudere/en/gedeeltelijk/arbeidsongeschikte/werkloze/etc/BWBR0004044/README.md) of de [Wet inkomensvoorziening oudere en gedeeltelijk arbeidsongeschikte gewezen zelfstandigen](../../../../../../../../wet/wet/inkomensvoorziening/oudere/en/gedeeltelijk/arbeidsongeschikte/gewezen/etc/BWBR0004163/README.md).   
3.  De in [artikel 479g van het Wetboek van Burgerlijke Rechtsvordering](../../../../../../../../wet/wetboek/van/burgerlijke/rechtsvordering/BWBR0001827/README.md) aan de raad voor de kinderbescherming toegekende bevoegdheid komt gelijkelijk toe aan het UWV. Indien het UWV gebruik maakt van deze bevoegdheid, geschiedt de bekendmaking van het dwangbevel, in afwijking van [artikel 4:123, eerste lid, van de Algemene wet bestuursrecht](../../../../../../../../wet/algemene/wet/bestuursrecht/BWBR0005537/README.md), door middel van toezending per post aan de persoon aan wie de boete is opgelegd.   
4.  Zolang de verzekerde of zijn wettelijke vertegenwoordiger zijn verplichting, bedoeld in artikel 91, vierde lid, niet of niet behoorlijk nakomt: 

a. is het UWV in afwijking van [artikel 4.93, vierde lid, van de Algemene wet bestuursrecht](../../../../../../../../wet/algemene/wet/bestuursrecht/BWBR0005537/README.md) bevoegd tot verrekening van de bestuurlijke boete voor zover beslag op de vordering van de schuldeiser nietig zou zijn;  

b. geldt de beslagvrije voet, bedoeld in de [artikelen 475c tot en met 475e van het Wetboek van Burgerlijke Rechtsvordering](../../../../../../../../wet/wetboek/van/burgerlijke/rechtsvordering/BWBR0001827/README.md), in afwijking van [artikel 4:116 van de Algemene wet bestuursrecht](../../../../../../../../wet/algemene/wet/bestuursrecht/BWBR0005537/README.md), niet bij de invordering van een bestuurlijke boete bij dwangbevel.     

### Artikel  97  

####In kennis stellen reïntegratiebedrijf van sanctie-oplegging

Indien het UWV de verzekerde de uitkering op grond van deze wet geheel of gedeeltelijk heeft geweigerd dan wel hem een bestuurlijke boete heeft opgelegd, stelt het UWV het reïntegratiebedrijf dat ten behoeve van die verzekerde werkzaamheden gericht op vergroting van de mogelijkheden tot het verrichten van arbeid of op inschakeling in arbeid verricht, van die beschikking in kennis, voorzover dat noodzakelijk is voor de uitvoering van de werkzaamheden door het reïntegratiebedrijf.  

### Hoofdstuk  11  

####Invloed van de verzekering op het burgerlijk recht

### Artikel  98  

####Samenloop aanspraken

Bij de vaststelling van de schadevergoeding waarop een persoon, die recht heeft op een uitkering op grond van deze wet, naar burgerlijk recht aanspraak kan maken in verband met zijn volledig en duurzame arbeidsongeschiktheid of gedeeltelijke arbeidsgeschiktheid, houdt de rechter rekening met de aanspraken, die hij op grond van deze wet en de daarop berustende bepalingen heeft.  

### Artikel  99  

####Regresrecht UWV en eigenrisicodrager

1.  Het UWV heeft voor de op grond van deze wet en de daarop berustende bepalingen gemaakte kosten verhaal op de persoon, die naar burgerlijk recht verplicht is schade te vergoeden aan de persoon die recht heeft op een uitkering op grond van deze wet, doch ten hoogste tot het bedrag, waarvoor deze bij het ontbreken van de aanspraken krachtens deze wet naar burgerlijk recht aansprakelijk zou zijn, verminderd met een bedrag, gelijk aan dat van de schadevergoeding tot betaling waarvan de aansprakelijke persoon jegens de persoon die recht heeft op een uitkering op grond van deze wet naar burgerlijk recht is gehouden.   
2.  Bij ministeriële regeling kan worden bepaald dat het UWV in plaats van het bedrag van de periodieke verstrekkingen de contante waarde daarvan kan vorderen.   
3.  De eigenrisicodrager treedt voor de toepassing van het eerste en het tweede lid in de plaats van het UWV voorzover hij het risico van de betaling van uitkering op grond van deze wet draagt.   
4.  De in het eerste lid bedoelde aansprakelijke en de aansprakelijke jegens de persoon met een naar het oordeel van het UWV structurele functionele beperking zijn eveneens verplicht tot vergoeding van de door het UWV of de eigenrisicodrager gemaakte redelijke kosten ter nakoming van de verplichtingen tot inschakeling in de arbeid van de persoon die recht heeft op een uitkering op grond van deze wet of de persoon met een naar het oordeel van het UWV structurele functionele beperking, die op het UWV of de eigenrisicodrager rusten op grond van deze wet en de daarop berustende bepalingen alsmede de [Wet structuur uitvoeringsorganisatie werk en inkomen](../../../../../../../../wet/wet/structuur/uitvoeringsorganisatie/werk/en/inkomen/BWBR0013060/README.md) en de daarop berustende bepalingen. De aansprakelijke kan hetzelfde verweer voeren dat hem jegens de persoon die recht heeft op een uitkering of voorziening op grond van deze wet ten dienste zou hebben gestaan.   

### Artikel  100  

####Regresrecht binnen arbeidsverhouding

1.  Artikel 99 geldt ten aanzien van de naar burgerlijk recht tot schadevergoeding verplichte werkgever van de persoon die recht heeft op een uitkering of voorziening op grond van deze wet, onderscheidenlijk ten aanzien van de naar burgerlijk recht tot schadevergoeding verplichte verzekerde, die in dienstbetrekking staat tot dezelfde werkgever als de persoon jegens wie naar burgerlijk recht een verplichting tot schadevergoeding bestaat, slechts indien de volledig en duurzame arbeidsongeschiktheid of gedeeltelijke arbeidsgeschiktheid is te wijten aan opzet of bewuste roekeloosheid van die werkgever onderscheidenlijk die verzekerde.   
2.  Voor de toepassing van het eerste lid wordt mede als werkgever beschouwd de inlener, bedoeld in [artikel 34 van de Invorderingswet 1990](../../../../../../../../wet/invorderingswet/1990/BWBR0004770/README.md).   

### Hoofdstuk  12  

####Bepalingen in verband met de [Algemene wet bestuursrecht](../../../../../../../../wet/algemene/wet/bestuursrecht/BWBR0005537/README.md) en de rechtsgang

### §  12.1  

####Beslistermijnen

### Artikel  101  

####Algemene beslistermijnen

1.  Onverminderd artikel 102, worden de beschikkingen op grond van deze wet en de daarop berustende bepalingen gegeven binnen een redelijke termijn na ontvangst van de aanvraag.   
2.  De redelijke termijn is in ieder geval verstreken wanneer binnen acht weken na ontvangst van de aanvraag geen beschikking is gegeven, noch een kennisgeving als bedoeld in het derde of vierde lid is gedaan.   
3.  Indien een beschikking niet binnen de termijn van acht weken kan worden gegeven, wordt die termijn met een redelijke termijn verlengd en wordt de aanvrager daarvan schriftelijk in kennis gesteld.   
4.  Indien in verband met het geven van een beschikking als bedoeld in het eerste lid een in het buitenland wonende persoon is opgeroepen en om die reden de beschikking niet binnen acht weken kan worden gegeven, wordt die termijn verlengd met ten hoogste zes maanden en wordt de aanvrager van deze verlenging schriftelijk in kennis gesteld.   

### Artikel  102  

####Bijzondere beslistermijnen

1.  Een beschikking over het verzekerd zijn als bedoeld in artikel 7, tweede lid, wordt door het UWV gegeven binnen dertien weken na ontvangst van de aanvraag.   
2.  Een beschikking over verlenging van het tijdvak gedurende welke de verzekerde jegens zijn werkgever recht op loon heeft dan wel aanspraak op bezoldiging als bedoeld in artikel 24 wordt gegeven binnen twee weken na ontvangst van de aanvraag. Indien de beschikking, bedoeld in de eerste zin niet binnen twee weken kan worden gegeven wordt de aanvrager daarvan schriftelijk in kennis gesteld onder vermelding van een zo kort mogelijke termijn waarbinnen de beschikking wel tegemoet kan worden gezien.   
3.  Een beschikking over het ontstaan, later ontstaan of herleven van het recht op een uitkering als bedoeld in hoofdstuk 6 en 7, en een beschikking over een verkorting van de wachttijd als bedoeld in artikel 66, eerste lid, wordt gegeven binnen een redelijke termijn na ontvangst van de aanvraag, tenzij artikel 25, negende lid, of 26, tweede lid, tweede zin, toepassing heeft gevonden. De redelijke termijn is in ieder geval verstreken wanneer binnen acht weken na ontvangst van de aanvraag geen beschikking is gegeven, noch een kennisgeving als bedoeld in het vierde of vijfde lid is gedaan.   
4.  Indien in verband met het geven van een beschikking als bedoeld in het derde lid advies is gevraagd aan een deskundige die niet onder verantwoordelijkheid van het UWV werkzaam is en om die reden de beschikking niet binnen acht weken gegeven kan worden, wordt die termijn verlengd met ten hoogste vier weken en wordt de aanvrager van die verlenging schriftelijk in kennis gesteld.   
5.  Indien een beschikking als bedoeld in het eerste lid niet binnen dertien weken of de beschikking, bedoeld in het derde lid niet binnen acht weken kan worden gegeven om andere dan de in het vierde respectievelijk vierde of vijfde lid bedoelde redenen wordt de aanvrager daarvan schriftelijk in kennis gesteld onder vermelding van een zo kort mogelijke termijn waarbinnen de beschikking wel tegemoet kan worden gezien.   
6.  In afwijking van de in het derde tot en met vijfde lid genoemde termijn van acht weken, geldt tot en met 31 december 2011, of tot een eerder, bij koninklijk besluit te bepalen, tijdstip, een termijn van veertien weken.   

### §  12.2  

####Bijzondere bepalingen in verband met medische beschikkingen

### Artikel  103  

####Definitiebepalingen

Voor de toepassing van deze paragraaf wordt verstaan onder: 

a. medische beschikking: een beschikking, waaraan een beoordeling van medische gegevens ten grondslag ligt;  

b. werknemer: de persoon, op wiens medische gegevens de beoordeling betrekking heeft;  

c. de werkgever: de belanghebbende bij een medische beschikking, die niet de werknemer is.    

### Artikel  104  

####Toestemming werknemer voor inzage medische stukken door werkgever

1.  Stukken die medische gegevens bevatten worden door het UWV niet aan de werkgever ter inzage of ter kennisname gegeven of toegezonden, tenzij de werknemer hiervoor schriftelijk toestemming heeft gegeven.   
2.  De toestemming kan te allen tijde schriftelijk worden ingetrokken.   
3.  Tijdens het horen in bezwaar kan de toestemming ook mondeling worden ingetrokken.   

### Artikel  105  

####Inzage door gemachtigde van werkgever indien door de werknemer geen toestemming is gegeven

1.  Indien door de werknemer geen toestemming is gegeven als bedoeld in artikel 104, is de inzage in, dan wel kennisname of toezending van stukken die medische gegevens bevatten, voorbehouden aan een gemachtigde van de werkgever, die advocaat of arts is danwel daarvoor van het UWV bijzondere toestemming heeft gekregen.   
2.  De gemachtigde, bedoeld in het eerste lid, treedt in de plaats van de werkgever bij: 

a. de voorbereiding van een medische beschikking;  

b. het opstellen van een bezwaar- of beroepschrift; en  

c. de behandeling van een bezwaar,   voorzover betrekking hebbend op medische gegevens.   
3.  [Artikel 7:4, tweede, vierde en zesde lid, van de Algemene wet bestuursrecht](../../../../../../../../wet/algemene/wet/bestuursrecht/BWBR0005537/README.md) is niet van toepassing op stukken of inlichtingen die medische gegevens bevatten.   

### Artikel  106  

####Motivering medische beschikking

1.  Het UWV vermeldt de motivering van een medische beschikking, voorzover betrekking hebbend op medische gegevens, op een aparte bijlage.   
2.  Indien door de werknemer geen toestemming is gegeven als bedoeld in artikel 104 wordt de bijlage, bedoeld in het eerste lid, niet aan de werkgever verstrekt.   
3.  De bijlage wordt verstrekt aan de gemachtigde van de werkgever, bedoeld in artikel 105.   
4.  Het tweede en derde lid zijn van overeenkomstige toepassing op een rapport of een advies van een arts of een psycholoog, waarnaar bij de motivering van een medische beschikking wordt verwezen.   

### Artikel  107  

####Bekendmaking medische beschikking

Bij de bekendmaking van een medische beschikking wordt gewezen op de artikelen 104, 105, 106 en 108.  

### Artikel  108  

####Gronden bezwaar en beroep in bijlage

De gronden van het bezwaar of beroep, bedoeld in [artikel 6:5, eerste lid, onderdeel d, van de Algemene wet bestuursrecht](../../../../../../../../wet/algemene/wet/bestuursrecht/BWBR0005537/README.md), worden in een aparte bijlage vermeld voorzover ze betrekking hebben op medische gegevens.  

### Artikel  109  

####Onderzoek ter zitting met gesloten deuren

1.  Indien [artikel 8:32, tweede lid van de Algemene wet bestuursrecht](../../../../../../../../wet/algemene/wet/bestuursrecht/BWBR0005537/README.md) is toegepast, vindt in afwijking van [artikel 8:62, eerste lid, van de Algemene wet bestuursrecht](../../../../../../../../wet/algemene/wet/bestuursrecht/BWBR0005537/README.md) het onderzoek ter zitting, voorzover betrekking hebbend op medische gegevens, met gesloten deuren plaats, tenzij de rechtbank ambtshalve of op verzoek van een van de partijen bepaalt dat het onderzoek openbaar is.   
2.  In de uitnodiging, bedoeld in [artikel 8:56 van de Algemene wet bestuursrecht](../../../../../../../../wet/algemene/wet/bestuursrecht/BWBR0005537/README.md) wordt mededeling gedaan van het eerste lid.   

### Artikel  110  

####Voorlopige voorziening en hoger beroep

Artikel 109 is van overeenkomstige toepassing bij de behandeling van het hoger beroep en bij de behandeling van een verzoek om een voorlopige voorziening.  

### §  12.3  

####Beslistermijnen in bezwaar en afzien horen belanghebbende

### Artikel  111  

####Beslistermijn in bezwaar

In afwijking van [artikel 7:10, eerste lid, van de Algemene wet bestuursrecht](../../../../../../../../wet/algemene/wet/bestuursrecht/BWBR0005537/README.md) beslist het UWV binnen dertien weken gerekend vanaf de dag na die waarop de termijn voor het indienen van het bezwaarschrift is verstreken.  

### Artikel  112  

####Bijzondere beslistermijn in bezwaar

1.  Indien bezwaar wordt gemaakt tegen een beschikking waaraan een verzekeringsgeneeskundige of arbeidskundige beoordeling ten grondslag ligt, beslist het UWV, in afwijking van [artikel 7:10, eerste lid, van de Algemene wet bestuursrecht](../../../../../../../../wet/algemene/wet/bestuursrecht/BWBR0005537/README.md), binnen zeventien weken of, indien het advies vraagt aan een deskundige die niet onder zijn verantwoordelijkheid werkzaam is binnen eenentwintig weken, gerekend vanaf de dag na die waarop de termijn voor het indienen van het bezwaarschrift is verstreken.   
2.  Indien in verband met het geven van een beslissing op bezwaar een in het buitenland wonende persoon is opgeroepen en om die reden de beslissing op bezwaar niet binnen de in het eerste lid bedoelde termijn gegeven kan worden, wordt de beslissing, in afwijking van [artikel 7:10, derde lid, van de Algemene wet bestuursrecht](../../../../../../../../wet/algemene/wet/bestuursrecht/BWBR0005537/README.md), verdaagd met ten hoogste zes maanden en wordt de aanvrager van deze verdaging schriftelijk in kennis gesteld.   

### Artikel  113  

####Afzien van horen belanghebbende

In afwijking van [artikel 7:3 van de Algemene wet bestuursrecht](../../../../../../../../wet/algemene/wet/bestuursrecht/BWBR0005537/README.md) kan van het horen van een belanghebbende worden afgezien indien de belanghebbende niet binnen een door het UWV gestelde redelijke termijn, verklaart dat hij gebruik wil maken van het recht te worden gehoord.  

### §  12.4  

####Overige bepalingen in verband met de [Algemene wet bestuursrecht](../../../../../../../../wet/algemene/wet/bestuursrecht/BWBR0005537/README.md) en de rechtsgang

### Artikel  114  

####Beperking begrip belanghebbende

In afwijking van [artikel 1:2 van de Algemene wet bestuursrecht](../../../../../../../../wet/algemene/wet/bestuursrecht/BWBR0005537/README.md) is de werkgever geen belanghebbende bij een beschikking van het UWV over het verzekerd zijn op grond van deze wet.  

### Artikel  115  

####Beperking bezwaar- en beroepsgronden werkgever

Het bezwaar of beroep van een werkgever tegen de in artikel 83 bedoelde betaling danwel tegen de in [artikel 38, tweede of derde lid, van de Wet financiering sociale verzekeringen](../../../../../../../../wet/wet/financiering/sociale/verzekeringen/BWBR0017745/README.md), bedoelde opslag of korting kan niet zijn gegrond op de grief, dat een uitkering op grond van deze wet ten onrechte of tot een te hoog bedrag is vastgesteld.  

### Artikel  116  

####Beroep in cassatie

1.  Tegen uitspraken van de Centrale Raad van Beroep kan ieder der partijen beroep in cassatie instellen ter zake van schending of verkeerde toepassing van artikel 2, tweede tot en met zesde lid, en 8 en 9 en de daarop berustende bepalingen.   
2.  Op dit beroep zijn de voorschriften betreffende het beroep in cassatie tegen de uitspraken van de gerechtshoven inzake beroepen in belastingzaken van overeenkomstige toepassing, waarbij de Centrale Raad van Beroep de plaats inneemt van een gerechtshof.   

### Artikel  117  

####Wijzigingen in uitkering na bezwaar of beroep door werkgever

1.  Intrekking van het recht op een uitkering op grond van deze wet of verlaging van de hoogte ervan, die voortvloeien uit het door de werkgever ingesteld bezwaar of beroep, vinden niet eerder plaats dan zes weken na de dag waarop de beslissing op bezwaar is bekendgemaakt of de uitspraak is gedaan. De eerste zin is van overeenkomstige toepassing in geval van intrekking van het bezwaar of beroep omdat het UWV geheel of gedeeltelijk is tegemoet gekomen aan het bezwaar of beroep van de werkgever.   
2.  Het eerste lid geldt niet, indien de uitkering door eigen schuld of toedoen van de werknemer ten onrechte of tot een te hoog bedrag is vastgesteld.   

### Artikel  118  

####Afwijking [8:69 Awb](../../../../../../../../wet/algemene/wet/bestuursrecht/BWBR0005537/README.md)

In afwijking van [artikel 8:69 van de Algemene wet bestuursrecht](../../../../../../../../wet/algemene/wet/bestuursrecht/BWBR0005537/README.md) kan de rechter in beroep of hoger beroep het bedrag waarop de bestuurlijke boete is vastgesteld ook ten nadele van de belanghebbende of zijn wettelijke vertegenwoordiger wijzigen.  

### Artikel  119  

#### [Titel 4.2 Algemene wet bestuursrecht](../../../../../../../../wet/algemene/wet/bestuursrecht/BWBR0005537/README.md) 

[Titel 4.2 van de Algemene wet bestuursrecht](../../../../../../../../wet/algemene/wet/bestuursrecht/BWBR0005537/README.md) is niet van toepassing op aanspraken op grond van artikel 34a, eerste lid, en 35.  

### Hoofdstuk  13  

####Overgangsrecht

### Artikel  120  

####Samenloop met [WAO](../../../../../../../../wet/wet/op/de/arbeidsongeschiktheidsverzekering/BWBR0002524/README.md) en [WAMIL](../../../../../../../../wet/wet/arbeidsongeschiktheidsvoorziening/militairen/BWBR0002822/README.md)

Geen recht op uitkering op grond van deze wet heeft de persoon die: 

a. verzekerd is op grond van [artikel 16 van de Wet op de arbeidsongeschiktheidsverzekering](../../../../../../../../wet/wet/op/de/arbeidsongeschiktheidsverzekering/BWBR0002524/README.md);  

b. recht heeft op toekenning of heropening van arbeidsongeschiktheidsuitkering op grond van de [artikelen 19a](../../../../../../../../wet/wet/op/de/arbeidsongeschiktheidsverzekering/BWBR0002524/README.md), [20](../../../../../../../../wet/wet/op/de/arbeidsongeschiktheidsverzekering/BWBR0002524/README.md), [43a](../../../../../../../../wet/wet/op/de/arbeidsongeschiktheidsverzekering/BWBR0002524/README.md), onderscheidenlijk [47](../../../../../../../../wet/wet/op/de/arbeidsongeschiktheidsverzekering/BWBR0002524/README.md), [47a](../../../../../../../../wet/wet/op/de/arbeidsongeschiktheidsverzekering/BWBR0002524/README.md) of [47b van die wet](../../../../../../../../wet/wet/op/de/arbeidsongeschiktheidsverzekering/BWBR0002524/README.md); en  

c. belanghebbende is als bedoeld in [artikel 1 van de Wet arbeidsongeschiktheidsvoorziening militairen](../../../../../../../../wet/wet/arbeidsongeschiktheidsvoorziening/militairen/BWBR0002822/README.md).    

### Artikel  121  

####Overgangsrecht in verband met nawerking verzekering

1.  Indien een persoon voorafgaand aan zijn verzekering, verzekerd was op grond van de [Wet op de arbeidsongeschiktheidsverzekering](../../../../../../../../wet/wet/op/de/arbeidsongeschiktheidsverzekering/BWBR0002524/README.md) wordt voor de toepassing van artikel 10, eerste lid, onderdelen a en b, en tweede lid mede verstaan onder: 

a. verzekerd is geweest: verzekerd is geweest op grond van de [Wet op de arbeidsongeschiktheidsverzekering](../../../../../../../../wet/wet/op/de/arbeidsongeschiktheidsverzekering/BWBR0002524/README.md);  

b. verzekering: verzekering op grond van de [Wet op de arbeidsongeschiktheidsverzekering](../../../../../../../../wet/wet/op/de/arbeidsongeschiktheidsverzekering/BWBR0002524/README.md).     
2.  Indien het eerste lid toepassing vindt, wordt in artikel 10, eerste lid, voor «beschouwd alsof hij verzekerd was gebleven» gelezen: beschouwd alsof hij verzekerd is.   

### Artikel  122  

####Overgangsrecht in verband met aansluitende verzekeringen

Voor de toepassing van artikel 17 wordt mede verstaan onder «verzekeringen op grond van deze wet»: verzekeringen op grond van de [Wet op de arbeidsongeschiktheidsverzekering](../../../../../../../../wet/wet/op/de/arbeidsongeschiktheidsverzekering/BWBR0002524/README.md).  

### Artikel  123  

####Overgangsrecht met betrekking tot de vrijwillige verzekering

1.  Een vrijwillige verzekering op grond van de [Wet op de arbeidsongeschiktheidsverzekering](../../../../../../../../wet/wet/op/de/arbeidsongeschiktheidsverzekering/BWBR0002524/README.md) die op het tijdstip waarop [artikel 1.1, onderdelen DD en GG, van de Wet Invoering en financiering Wet werk en inkomen naar arbeidsvermogen](../../../../../../../../wet/wet/invoering/en/financiering/wet/werk/en/inkomen/naar/arbeidsvermogen/BWBR0019058/README.md) in werking treden, op grond van [artikel 83b, onderdeel d, van de Wet op de arbeidsongeschiktheidsverzekering](../../../../../../../../wet/wet/op/de/arbeidsongeschiktheidsverzekering/BWBR0002524/README.md) wordt beëindigd, wordt aangemerkt als een vrijwillige verzekering op grond van artikel 18.   
2.  Indien het eerste lid toepassing vindt, wordt op verzoek van de vrijwillig verzekerde de hoogte van het dagloon op grond waarvan de uitkering van de vrijwillige verzekering wordt berekend, gewijzigd dan wel wordt de vrijwillige verzekering beëindigd met ingang van het tijdstip, bedoeld in het eerste lid. Artikel 21 is van overeenkomstige toepassing.   
3.  Het verzoek, bedoeld in het tweede lid, wordt binnen drie maanden na het tijdstip, bedoeld in het eerste lid bij het UWV gedaan.   
4.  In afwijking van artikel 18 wordt tot de vrijwillige verzekering op grond van dat artikel niet toegelaten, de persoon die op grond van [artikel 81 van de Wet op de arbeidsongeschiktheidsverzekering](../../../../../../../../wet/wet/op/de/arbeidsongeschiktheidsverzekering/BWBR0002524/README.md) moet worden toegelaten tot de vrijwillige verzekering op grond van die wet.   
5.  Voor de toepassing van artikel 18, eerste lid, onderdelen a en c, tweede lid, onderdeel a, en derde lid, en artikel 19, eerste lid, onderdelen a en c, en derde lid, onderdeel a, wordt mede verstaan onder «verplichte verzekering»: verplichte verzekering op grond van de [Wet op de arbeidsongeschiktheidsverzekering](../../../../../../../../wet/wet/op/de/arbeidsongeschiktheidsverzekering/BWBR0002524/README.md).   
6.  Voor de toepassing van artikel 18, vijfde lid, wordt mede verstaan onder «verzekerd is geweest»: verzekerd is geweest op grond van de [Wet op de arbeidsongeschiktheidsverzekering](../../../../../../../../wet/wet/op/de/arbeidsongeschiktheidsverzekering/BWBR0002524/README.md).   
7.  Voor de toepassing van artikel 18, zesde lid, wordt mede verstaan onder «een uitkering ontvangt op grond van deze wet»: een uitkering ontving op grond van de [Wet op de arbeidsongeschiktheidsverzekering](../../../../../../../../wet/wet/op/de/arbeidsongeschiktheidsverzekering/BWBR0002524/README.md).   

### Artikel  123a  

####Overgangsrecht in verband met artikel 23, derde lid 

In afwijking van artikel 23, derde lid, worden bij het bepalen van de wachttijd tot 1 september 2005 de volgende perioden in aanmerking genomen: 

a. perioden waarin recht bestaat op ziekengeld als bedoeld in de [Ziektewet](../../../../../../../../wet/ziektewet/BWBR0001888/README.md) en de daarop berustende bepalingen worden in aanmerking genomen en worden samengeteld, indien zij elkaar met een onderbreking van minder dan vier weken opvolgen;  

b. perioden die niet al op grond van onderdeel a meetellen, maar waarin de verzekerde ongeschikt is geweest voor zijn arbeid.   Deze perioden worden samengeteld, indien zij elkaar met een onderbreking van minder dan vier weken opvolgen. Bij het vaststellen van de periode van vier weken, bedoeld in dit artikel blijven perioden waarin uitkering in verband met zwangerschap en bevalling op grond van [artikel 3:7, eerste lid](../../../../../../../../wet/wet/arbeid/en/zorg/BWBR0013008/README.md), [3:8](../../../../../../../../wet/wet/arbeid/en/zorg/BWBR0013008/README.md) of [3:10, eerste lid, van de Wet arbeid en zorg](../../../../../../../../wet/wet/arbeid/en/zorg/BWBR0013008/README.md) wordt genoten, buiten beschouwing.  

### Artikel  123b  

####Overgangsrecht in verband met artikel 25, negende lid 

1.  De artikelen 25, negende, tiende tot en met vijftiende lid, 26, tweede lid, 64, tweede lid, derde zin, derde, vierde, zesde tot en met negende lid en 102, derde lid, van deze wet en de [artikelen 629 lid 3, onderdeel f, en lid 11, onderdeel a](../../../../../../../../wet/burgerlijk/wetboek/boek/7/BWBR0005290/README.md), en [670 lid 10, onderdeel a, van Boek 7 van het Burgerlijk Wetboek](../../../../../../../../wet/burgerlijk/wetboek/boek/7/BWBR0005290/README.md), zijn niet van toepassing op personen die voor 15 augustus 2004 arbeidsongeschikt zijn geworden.   
2.  Op personen die voor 15 augustus 2004 arbeidsongeschikt zijn geworden zijn de [artikelen 71a, negende lid](../../../../../../../../wet/wet/op/de/arbeidsongeschiktheidsverzekering/BWBR0002524/README.md), en [71b, derde lid, van de Wet op de arbeidsongeschiktheidsverzekering](../../../../../../../../wet/wet/op/de/arbeidsongeschiktheidsverzekering/BWBR0002524/README.md) van overeenkomstige toepassing met dien verstande dat voor «artikel 34, derde lid» wordt gelezen «artikel 64, derde lid, van de Wet werk en inkomen naar arbeidsvermogen, voor «artikel 34a» wordt gelezen «artikel 65 van de Wet werk en inkomen naar arbeidsvermogen» en voor «verplichtingen op grond van het eerste, tweede, derde, vierde of vijfde lid dan wel krachtens het zevende lid gestelde regels» wordt gelezen: verplichtingen op grond van artikel 25, eerste, tweede, derde, vierde of vijfde lid van de Wet werk en inkomen naar arbeidsvermogen dan wel de krachtens het zevende lid van dat artikel gestelde regels.   
3.  Op personen die voor 15 augustus 2004 arbeidsongeschikt zijn geworden zijn de artikelen 64, tweede, derde, vierde en zesde lid en 102, derde lid, van deze wet en de [artikelen 629, derde en elfde lid](../../../../../../../../wet/burgerlijk/wetboek/boek/7/BWBR0005290/README.md), en [670, tiende lid, van Titel 10 van Boek 7 van het Burgerlijk Wetboek](../../../../../../../../wet/burgerlijk/wetboek/boek/7/BWBR0005290/README.md) zoals deze luidden voorafgaand aan de inwerkingtreding van de Aanpassings- en verzamelwet Wet werk en inkomen naar arbeidsvermogen van toepassing.   

### Artikel  123c  

####Overgangsrecht in verband met artikel 59, derde lid 

1.  Bij de toepassing van artikel 59, derde lid, van deze wet is de duur van de te ontvangen loongerelateerde uitkering van de WGA-uitkering niet korter dan de nog resterende duur van de beëindigde en niet herleefde loongerelateerde uitkering op grond van de [Werkloosheidswet](../../../../../../../../wet/werkloosheidswet/BWBR0004045/README.md).   
2.  Dit artikel vervalt op 1 oktober 2018.   

### Artikel  125  

####Overgangsrecht met betrekking tot de maatregelen

Voorzover de wachttijd van de verzekerde is aangevangen voor de inwerkingtreding van artikel 28, wordt in de artikelen 88, eerste lid, onderdeel a, en 89, eerste lid, onderdeel a, mede gelezen: de verzekerde verplichtingen, bedoeld in de [artikelen 25](../../../../../../../../wet/wet/op/de/arbeidsongeschiktheidsverzekering/BWBR0002524/README.md) of [28 van de Wet op de arbeidsongeschiktheidsverzekering](../../../../../../../../wet/wet/op/de/arbeidsongeschiktheidsverzekering/BWBR0002524/README.md), niet of niet behoorlijk is nagekomen.  

### Artikel  127  

####Overgangsrecht betreffende de duur van de loongerelateerde uitkering van de WGA-uitkering

Voor de verzekerde wiens recht op uitkering ontstaat voor 1 januari 2008, wordt artikel 59, eerste lid, als volgt gelezen:  
1.  De duur van de loongerelateerde uitkering van de WGA-uitkering is voor de verzekerde die op de dag met ingang waarvan hem een WGA-uitkering wordt toegekend: 

a. 58 jaar of ouder is, vijf jaar;  

b. 53 jaar of ouder is, vier jaar;  

c. 48 jaar of ouder is, drie jaar;  

d. 43 jaar of ouder is, tweeënhalf jaar;  

e. 38 jaar of ouder is, twee jaar;  

f. 33 jaar of ouder is, anderhalf jaar;  

g. 28 jaar of ouder is, één jaar;  

h. 23 jaar of ouder is, negen maanden;  

i. jonger dan 23 jaar is, zes maanden.     

### Artikel  128  

####Overgangsrecht in verband met artikel 99, vierde lid 

In gedingen aangevangen voor het van toepassing worden van artikel 99, vierde lid, bepaalt de rechter op verzoek van een van de partijen of ambtshalve een termijn waarbinnen partijen de gelegenheid wordt geboden hun stellingen en conclusies voor zover nodig aan te passen aan artikel 99, vierde lid. Stelt de rechter partijen tot een zodanige aanpassing in de gelegenheid, dan staat tegen die beslissing geen rechtsmiddel open; wijst de rechter een daartoe strekkend verzoek af, dan staat een rechtsmiddel daartegen slechts gelijktijdig met de einduitspraak open.  

### Artikel  129  

####Overgangsrecht betreffende arbeidsplaatsvoorzieningen ex [Wet REA](../../../../../../../../wet/wet/op/de/(re)integratie/arbeidsgehandicapten/BWBR0009565/README.md) toegekend aan niet-zelfstandigen

De voorziening die op de dag voorafgaand aan de dag waarop [artikel 22](../../../../../../../../wet/wet/op/de/(re)integratie/arbeidsgehandicapten/BWBR0009565/README.md) respectievelijk [artikel 31 van de Wet op de (re)integratie arbeidsgehandicapten](../../../../../../../../wet/wet/op/de/(re)integratie/arbeidsgehandicapten/BWBR0009565/README.md) op grond van [artikel 2.10 van de Wet Invoering en financiering Wet werk en inkomen naar arbeidsvermogen](../../../../../../../../wet/wet/invoering/en/financiering/wet/werk/en/inkomen/naar/arbeidsvermogen/BWBR0019058/README.md) vervallen, is toegekend op grond van [artikel 22](../../../../../../../../wet/wet/op/de/(re)integratie/arbeidsgehandicapten/BWBR0009565/README.md) of [artikel 31 van de Wet op de (re)integratie arbeidsgehandicapten](../../../../../../../../wet/wet/op/de/(re)integratie/arbeidsgehandicapten/BWBR0009565/README.md), wordt voor de duur van het tijdvak waarvoor deze voorziening is toegekend en voorzover die voorziening niet is verstrekt in het kader van de inschakeling in de arbeid als zelfstandige, aangemerkt als een voorziening als bedoeld in artikel 35.  

### Artikel  130  

####Overgangsrecht inzake publicatie instroomcijfers WGA

De openbaarmaking, bedoeld in artikel 40, vindt voor het eerst plaats in 2008.  

### Artikel  131  

####Overgangsrecht inzake delegatiebevoegdheid nadere regels maatregeloplegging

1.  Tot een bij koninklijk besluit te bepalen tijdstip luidt artikel 90, derde lid, als volgt: 3. Bij of krachtens algemene maatregel van bestuur kunnen nadere regels worden gesteld met betrekking tot het eerste lid, voorzover dat betrekking heeft op nadere regels omtrent een maatregel als bedoeld in artikel 89.   
2.  Tot een bij koninklijk besluit te bepalen tijdstip wordt aan artikel 90 een lid toegevoegd, luidende: 4. Het UWV stelt nadere regels met betrekking tot het eerste lid, voorzover dat betrekking heeft op nadere regels omtrent een maatregel als bedoeld in artikel 88, waarbij in ieder geval kan worden geregeld in welke gevallen het UWV kan afzien van het opleggen van een maatregel.   

### Artikel  132  

####Overgangsrecht inzake werkgeverssubsidie ex [Wet REA](../../../../../../../../wet/wet/op/de/(re)integratie/arbeidsgehandicapten/BWBR0009565/README.md)

De subsidie die op de dag voorafgaand aan de dag waarop [artikel 16 van de Wet op de (re)integratie arbeidsgehandicapten](../../../../../../../../wet/wet/op/de/(re)integratie/arbeidsgehandicapten/BWBR0009565/README.md) op grond van [artikel 2.10 van de Wet Invoering en financiering Wet werk en inkomen naar arbeidsvermogen](../../../../../../../../wet/wet/invoering/en/financiering/wet/werk/en/inkomen/naar/arbeidsvermogen/BWBR0019058/README.md) vervalt, was toegekend op grond van [artikel 16 van de Wet op de (re)integratie arbeidsgehandicapten](../../../../../../../../wet/wet/op/de/(re)integratie/arbeidsgehandicapten/BWBR0009565/README.md) wordt voor de duur van het tijdvak waarvoor die subsidie op grond van de [Wet op de (re)integratie arbeidsgehandicapten](../../../../../../../../wet/wet/op/de/(re)integratie/arbeidsgehandicapten/BWBR0009565/README.md) is toegekend aangemerkt als subsidie als bedoeld in artikel 35.  

### Artikel  133a  

####Overgangsrecht in verband met de inwerkingtreding van de [Wet wijziging WW-stelsel](../../../../../../../../wet/wet/wijziging/ww-stelsel/BWBR0023243/README.md)

Met betrekking tot de persoon wiens recht op een WGA-uitkering is ontstaan voor de dag van inwerkingtreding van [artikel III, onderdeel D, van de Wet wijziging WW-stelsel](../../../../../../../../wet/wet/wijziging/ww-stelsel/BWBR0023243/README.md), blijft artikel 61 zoals dat luidde op die dag van toepassing met betrekking tot dat recht.  

### Artikel  133b  

Artikel 24, zoals dat luidde op de dag voor inwerkingtreding van [artikel XII, onderdeel E, van de Verzamelwet sociale verzekeringen 2007](../../../../../../../../wet/verzamelwet/sociale/verzekeringen/2007/BWBR0020804/README.md), blijft van toepassing op een verzoek om verlenging als bedoeld in artikel 24, eerste lid, dat op of voor die dag is ingediend en waarop nog geen beslissing is genomen.  

### Artikel  133c  

####Overgangsrecht in verband met de inwerkingtreding van de Wet van 12 december 2007, houdende regels tot bevordering van de activering van personen die aanspraak maken op een uitkering op grond van de Ziektewet (Stb. 553) en de [Wet wijziging verrekening inkomsten met ziekengeld](../../../../../../../../wet/wet/wijziging/verrekening/inkomsten/met/ziekengeld/BWBR0030113/README.md)

Ten aanzien van personen van wie de eerste dag van de wachttijd is gelegen: 

a. voor 1 januari 2008, is artikel 26, zoals dat luidde op 31 december 2007, van toepassing;  

b. voor de dag van inwerkingtreding van [artikel III, onderdeel A, van de Wet wijziging verrekening inkomsten met ziekengeld](../../../../../../../../wet/wet/wijziging/verrekening/inkomsten/met/ziekengeld/BWBR0030113/README.md), zijn de artikelen 26, tweede lid, en 65, zoals deze luidden op de dag voor inwerkingtreding van artikel III, onderdeel A, van de Wet wijziging verrekening inkomsten met ziekengeld, van toepassing.    

### Artikel  133d  

Artikel 37a vervalt op een bij koninklijk besluit te bepalen tijdstip.  

### Artikel  133e  

####Overgangsbepaling in verband met artikel 34a 

1.  Artikel 34a is niet van toepassing op de persoon, wiens arbeid als zelfstandige als bedoeld in artikel 34a, vierde lid is aangevangen voor de dag van inwerkingtreding van de Wet van 3 december 2009 tot uitbreiding van de mogelijkheid om voorzieningen te verstrekken bij arbeid als zelfstandige (Stb. 589), tenzij deze persoon aanspraak had op een voorziening op grond van artikel 34, tweede lid, [artikel 3:64 van de Wet werk en arbeidsondersteuning jonggehandicapten](../../../../../../../../wet/wet/werk/en/arbeidsondersteuning/jonggehandicapten/BWBR0008657/README.md), [artikel 65e van de Wet op de arbeidsongeschiktheidsverzekering](../../../../../../../../wet/wet/op/de/arbeidsongeschiktheidsverzekering/BWBR0002524/README.md), [artikel 67c van de Wet arbeidsongeschiktheidsverzekering zelfstandigen](../../../../../../../../wet/wet/arbeidsongeschiktheidsverzekering/zelfstandigen/BWBR0008656/README.md) of [artikel 52d van de Ziektewet](../../../../../../../../wet/ziektewet/BWBR0001888/README.md), zoals die artikelen luidden voor de inwerkingtreding van die wet.   
2.  Een voorziening die voor de dag van inwerkingtreding van de Wet van 3 december 2009, tot uitbreiding van de mogelijkheid om voorzieningen te verstrekken bij arbeid als zelfstandige (Stb. 589), is verstrekt of aangevraagd op grond van artikel 34, tweede lid, [artikel 3:64 van de Wet werk en arbeidsondersteuning jonggehandicapten](../../../../../../../../wet/wet/werk/en/arbeidsondersteuning/jonggehandicapten/BWBR0008657/README.md), [artikel 65e van de Wet op de arbeidsongeschiktheidsverzekering](../../../../../../../../wet/wet/op/de/arbeidsongeschiktheidsverzekering/BWBR0002524/README.md), [artikel 67c van de Wet arbeidsongeschiktheidsverzekering zelfstandigen](../../../../../../../../wet/wet/arbeidsongeschiktheidsverzekering/zelfstandigen/BWBR0008656/README.md) of [artikel 52d van de Ziektewet](../../../../../../../../wet/ziektewet/BWBR0001888/README.md), zoals die artikelen luidden voor de inwerkingtreding van die wet, wordt aangemerkt als een voorziening die is verstrekt op grond van artikel 34a.   

### Artikel  133f  

####Overgangsrecht in verband met arbeidsongeschiktheid bij aanvang verzekering

De artikelen 43, onderdeel c, 46 en 124 zoals die luidden op de dag voorafgaand aan de inwerkingtreding van de [Wet harmonisatie en vereenvoudiging socialezekerheidswetgeving](../../../../../../../../wet/wet/harmonisatie/en/vereenvoudiging/socialezekerheidswetgeving/BWBR0029334/README.md) blijven van toepassing op de persoon wiens eerste werkdag waarop door hem wegens ziekte niet is gewerkt of het werken tijdens de werktijd is gestaakt, is gelegen voor die dag.  

### Artikel  133h  

####Overgangsrecht inzake loonkostensubsidie

1.  Ten aanzien van dienstbetrekkingen die voorafgaand aan 1 januari 2012 zijn ingegaan en waarvoor voorafgaand aan 1 januari 2012 een aanvraag voor subsidie voor loonkosten is ingediend, blijven artikel 37a van deze wet, de daarop berustende bepalingen en [artikel 30e van de Wet structuur uitvoeringsorganisatie werk en inkomen](../../../../../../../../wet/wet/structuur/uitvoeringsorganisatie/werk/en/inkomen/BWBR0013060/README.md) zoals die luidden op 31 december 2011 gelden.   
2.  Dit artikel vervalt vijf jaar na de dag waarop artikel IX van de Wet van 21 mei 2012 tot wijziging van de Wet structuur uitvoeringsorganisatie werk en inkomen in verband met aanpassing van de dienstverlening van het Uitvoeringsinstituut werknemersverzekeringen aan werkgevers en werkzoekenden en de opheffing van de Raad voor Werk en Inkomen als publiekrechtelijke rechtspersoon met een wettelijke taak en van de Werkloosheidswet en enige andere wetten in verband met de beëindiging van de inzet van het re-integratiebudget Werkloosheidswet en van loonkostensubsidies in werking is getreden.   

### Hoofdstuk  14  

####Strafbepalingen

### Artikel  134  

####Strafbepaling overtreding wetsartikel

De werkgever die niet voldoet aan de verplichting, bedoeld in artikel 33, wordt gestraft met hechtenis van ten hoogste een maand of geldboete van de tweede categorie.  

### Artikel  136  

####Overtredingen

Het in artikel 134 bedoelde strafbare feit is een overtreding.  

### Hoofdstuk  15  

####Slotbepalingen

### Artikel  137  

####Vervallen particuliere verzekering

1.  Een overeenkomst met betrekking tot de verzekering van geldelijke gevolgen van langdurige arbeidsongeschiktheid waaronder mede wordt verstaan gedeeltelijke arbeidsgeschiktheid, gesloten door de persoon, die verplicht verzekerd wordt, vervalt met ingang van de dag, waarop de verzekeraar van de verzekerde mededeling van het verplicht verzekerd worden ontvangt, voorzover aan de overeenkomst rechten kunnen worden ontleend, gelijkwaardig aan die, welke uit de in deze wet geregelde verplichte verzekering voortvloeien. Bereikt deze mededeling de verzekeraar vóór de dag, waarop de betrokkene verplicht verzekerd wordt, dan vervalt de overeenkomst met ingang van die dag.   
2.  De premie, die de persoon, wiens verzekering op grond van het eerste lid geheel of gedeeltelijk is vervallen, heeft vooruitbetaald, wordt door de verzekeraar al naar gelang van het vervallen gedeelte der overeenkomst terugbetaald, onder aftrek van ten hoogste 25 procent van het terug te betalen bedrag voor administratiekosten.   

### Artikel  138  

####Buiten toepassingverklaring van [Algemene termijnenwet](../../../../../../../../wet/algemene/termijnenwet/BWBR0002448/README.md)

De [Algemene termijnenwet](../../../../../../../../wet/algemene/termijnenwet/BWBR0002448/README.md) is niet van toepassing op de termijnen, gesteld in de artikelen 10, eerste lid, 23, derde en vijfde lid, 49, tweede lid, 60, tweede en derde lid, 61, zevende lid, en 74.  

### Artikel  139  

####Evaluatiebepaling

Onze minister zendt binnen vijf jaar na de inwerkingtreding van deze wet aan de Staten-Generaal een verslag over de doeltreffendheid en de effecten van deze wet in de praktijk.  

### Artikel  140  

####Nummering

Voor de plaatsing in het Staatsblad stelt Onze Minister de nummering van de artikelen, paragrafen en hoofdstukken van deze wet opnieuw vast waarbij rekening wordt gehouden met de artikelen die in het bij koninklijke boodschap van 17 mei 2005 ingediende voorstel van wet, betreffende regels omtrent de invoering en financiering van de Wet werk en inkomen naar arbeidsvermogen alsmede met betrekking tot de intrekking van de Wet op de (re)integratie arbeidsgehandicapten ([Wet Invoering en financiering Wet werk en inkomen naar arbeidsvermogen](../../../../../../../../wet/wet/invoering/en/financiering/wet/werk/en/inkomen/naar/arbeidsvermogen/BWBR0019058/README.md)) (Kamerstukken II 2004/05, 30 118, nr. 2) worden ingevoegd en brengt hij de in deze wet voorkomende aanhalingen van artikelen, paragrafen en hoofdstukken met de nieuwe nummering in overeenstemming.  

### Artikel  141  

####Inwerkingtreding

De artikelen van deze wet treden in werking op een bij koninklijk besluit te bepalen tijdstip, dat voor de verschillende artikelen of onderdelen daarvan verschillend kan worden vastgesteld.  

### Artikel  142  

####Citeertitel

Deze wet wordt aangehaald als: Wet werk en inkomen naar arbeidsvermogen.  

Lasten en bevelen dat deze in het Staatsblad zal worden geplaatst en dat alle ministeries, autoriteiten, colleges en ambtenaren wie zulks aangaat, aan de nauwkeurige uitvoering de hand zullen houden.   

Gegeven te ’s-Gravenhage 
10 november 2005  
Beatrix  

De Minister van Sociale Zaken en Werkgelegenheid , 
A. J. de Geus   

de *tweeëntwintigste* november 2005 

De Minister van Justitie , 
J. P. H. Donner    
