<meta http-equiv='Content-Type' content='text/html; charset=utf-8' />

##Wet van den 18den April 1827, op de zamenstelling der Regterlijke magt en het beleid der Justitie

Wij WILLEM, bij de gratie Gods, Koning der Nederlanden, Prins van Oranje-Nassau, Groot-Hertog van Luxemburg, enz., enz., enz.

Allen die deze zullen zien of hooren lezen, salut! doen te weten:

Alzoo Wij in overweging genomen hebben, dat, volgens [art. 163 van de grondwet](../../../../../../../wet/grondwet/BWBR0001840/README.md), moet worden ingevoerd "een algemeen wetboek van burgerlijk regt, van koophandel, van lijfstraffelijk regt, van de zamenstelling der regterlijke magt en van de manier van procederen;"
Zoo is het, dat Wij, den Raad van State gehoord, en met gemeen overleg der Staten-Generaal, Hebben goedgevonden en verstaan, gelijk Wij goedvinden en verstaan bij deze, te arresteren de navolgende Wet op de zamenstelling der Regterlijke Magt en het beleid der Justitie voor het Koninkrijk der Nederlanden.     
### Hoofdstuk  1  

####Algemene bepalingen

### Artikel  1  

In deze wet en de daarop berustende bepalingen wordt verstaan onder: 

a. gerechten: de gerechten, genoemd in artikel 2;  

b. rechterlijke ambtenaren: 

1°. de president van, de vice-presidenten van, de raadsheren in en de raadsheren in buitengewone dienst bij de Hoge Raad;  

2°. de senior raadsheren, de raadsheren en de raadsheren-plaatsvervangers in de gerechtshoven;  

3°. de senior rechters A, de senior rechters, de rechters en de rechters-plaatsvervangers in de rechtbanken;  

4°. de procureur-generaal, de plaatsvervangend procureur-generaal, de advocaten-generaal en de advocaten-generaal in buitengewone dienst bij de Hoge Raad;  

5°. de procureurs-generaal die het College van procureurs-generaal, bedoeld in artikel 130, vormen;  

6°. de hoofdadvocaten-generaal, de plaatsvervangende hoofdadvocaten-generaal, de senior advocaten-generaal, de advocaten-generaal en de plaatsvervangende advocaten-generaal bij de ressortsparketten en het parket-generaal;  

7°. de hoofdofficieren, de fungerende hoofdofficieren, de plaatsvervangende hoofdofficieren, de senior officieren van justitie A, de senior officieren van justitie, de officieren van justitie, de substituut-officieren van justitie, de plaatsvervangende officieren van justitie, de officieren enkelvoudige zittingen en de plaatsvervangende officieren enkelvoudige zittingen bij de arrondissementsparketten, het landelijk parket, het functioneel parket en het parket-generaal;  

8°. de senior-gerechtsauditeurs en gerechtsauditeurs bij de gerechten;  

9°. de griffier en de substituut-griffier van de Hoge Raad;    

c. rechterlijke ambtenaren met rechtspraak belast: de rechterlijke ambtenaren, genoemd in onderdeel b, onder 1° tot en met 3°;  

d. gerechtsambtenaren: burgerlijke rijksambtenaren op basis van een aanstelling werkzaam bij een gerecht;  

e. Hoge Raad: Hoge Raad der Nederlanden;  

f. Onze Minister: Onze Minister van Justitie;  

g. de Raad: de Raad voor de rechtspraak, bedoeld in artikel 84.    

### Hoofdstuk  2  

####Rechtspraak

### Afdeling  1  

####Algemene bepalingen

### Artikel  2  

De tot de rechterlijke macht behorende gerechten zijn: 

a. de rechtbanken;  

b. de gerechtshoven; en  

c. de Hoge Raad.    

### Artikel  3  

De afdelingen 2 en 6 zijn niet van toepassing op de Hoge Raad.  

### Artikel  4  

1.  Tenzij bij de wet anders is bepaald, zijn, op straffe van nietigheid, de zittingen openbaar.   
2.  Om gewichtige redenen kan het onderzoek ter zitting geheel of gedeeltelijk plaatsvinden met gesloten deuren. In het proces-verbaal van de zitting worden de redenen vermeld.   

### Artikel  5  

1.  Op straffe van nietigheid geschiedt de uitspraak van vonnissen en arresten in burgerlijke zaken en strafzaken in het openbaar en bevatten deze beslissingen de gronden waarop zij berusten.   
2.  Op straffe van nietigheid worden de beschikkingen, vonnissen en arresten in burgerlijke zaken en strafzaken gewezen en de uitspraken in bestuursrechtelijke zaken gedaan met het in deze wet bepaalde aantal rechterlijke ambtenaren met rechtspraak belast.   
3.  Indien bij de wet is bepaald dat ook anderen dan rechterlijke ambtenaren deel uitmaken van een meervoudige kamer, zijn de beslissingen van de desbetreffende meervoudige kamer tevens nietig, indien deze beslissingen niet zijn genomen met het in deze wet bepaalde aantal personen, niet zijnde rechterlijk ambtenaar.   

### Artikel  6  

1.  Het bestuur van een gerecht vormt voor het behandelen en beslissen van zaken en het beëdigen van de daartoe bij de wet aangewezen functionarissen enkelvoudige en meervoudige kamers en bepaalt de bezetting daarvan.   
2.  Tenzij in deze wet anders is bepaald, bestaan de meervoudige kamers uit drie rechterlijke ambtenaren met rechtspraak belast, van wie een als voorzitter optreedt. Indien ook anderen dan rechterlijke ambtenaren deel uitmaken van een meervoudige kamer, treedt een rechterlijk ambtenaar met rechtspraak belast op als voorzitter.   
3.  Het bestuur kan bepalen dat in een zaak in verband met de veiligheid van personen dan wel indien de zitting langer dan een dag zal duren, een of meer rechterlijke ambtenaren met rechtspraak belast zich met het oog op mogelijke vervanging van een van de leden van een meervoudige kamer gereed houden. Deze rechterlijke ambtenaren zijn bij de behandeling ter terechtzitting van die zaak aanwezig, maar nemen aan het onderzoek in en de beraadslaging en beslissing over die zaak niet deel, tenzij zij op verzoek van de voorzitter van de meervoudige kamer in de plaats treden van een van de afwezige leden.   
4.  Dit artikel is niet van toepassing op de Hoge Raad.   

### Artikel  7  

1.  De voorzitter van de meervoudige kamer doet in raadkamer hoofdelijk omvraag. De voorzitter geeft als laatste zijn oordeel.   
2.  Ieder lid is verplicht aan de besluitvorming deel te nemen.   
3.  De rechterlijke ambtenaren met rechtspraak belast, de senior-gerechtsauditeurs en gerechtsauditeurs, de rechterlijke ambtenaren in opleiding, de griffier, substituut-griffier en waarnemend griffiers van de Hoge Raad, gerechtsambtenaren en buitengriffiers, bedoeld in artikel 14, vierde lid, zijn tot geheimhouding verplicht van hetgeen in de raadkamer over aanhangige zaken is geuit.   

### Artikel  8  

Raadsheren-plaatsvervangers en rechters-plaatsvervangers kunnen door het bestuur worden opgeroepen voor de behandeling en beslissing van zaken.  

### Artikel  9  

De Raad kan in overeenstemming met de bij een gerechtshof of rechtbank werkzame rechterlijk ambtenaar en het bestuur van het gerecht waar hij werkzaam is, die rechterlijk ambtenaar belasten met de waarneming van een ander rechterlijk ambt bij een ander gerechtshof of andere rechtbank.  

### Artikel  10  

1.  In de hoofdplaats en de nevenvestigingsplaats is de griffie alle werkdagen gedurende ten minste zes uren per dag geopend.   
2.  In de nevenzittingsplaats is de griffie niet alle werkdagen, of minder dan zes uren per dag, geopend.   

### Artikel  11  

Bij algemene maatregel van bestuur worden regels gesteld omtrent de orde van dienst binnen de gerechten.  

### Artikel  12  

De rechterlijke ambtenaren met rechtspraak belast, de senior-gerechtsauditeurs en gerechtsauditeurs, de rechterlijke ambtenaren in opleiding en de griffier en substituut-griffier van de Hoge Raad mogen zich niet op enige wijze inlaten met partijen of hun advocaten of gemachtigden over enige voor hen aanhangige geschillen of geschillen waarvan zij weten of vermoeden dat die voor hen aanhangig zullen worden.  

### Artikel  13  

De rechterlijke ambtenaren met rechtspraak belast, de senior-gerechtsauditeurs en gerechtsauditeurs, de rechterlijke ambtenaren in opleiding, de griffier, substituut-griffier en waarnemend griffiers van de Hoge Raad, gerechtsambtenaren en buitengriffiers, bedoeld in artikel 14, vierde lid, zijn verplicht tot geheimhouding van de gegevens waarover zij bij de uitoefening van hun ambt de beschikking krijgen en waarvan zij het vertrouwelijke karakter kennen of redelijkerwijs moeten vermoeden, behoudens voorzover enig wettelijk voorschrift hen tot mededeling verplicht of uit hun ambt de noodzaak tot mededeling voortvloeit.  

### Afdeling  2  

####De organisatie van de gerechten

### Paragraaf  1  

####Inrichting

### Artikel  14  

1.  Bij een gerecht zijn werkzaam: 

a. rechterlijke ambtenaren met rechtspraak belast, en  

b. gerechtsambtenaren.     
2.  Bij een gerecht kunnen senior-gerechtsauditeurs, gerechtsauditeurs en rechterlijke ambtenaren in opleiding werkzaam zijn.   
3.  De daartoe door het bestuur van een gerecht aangewezen gerechtsambtenaren, rechterlijke ambtenaren in opleiding, senior-gerechtsauditeurs en gerechtsauditeurs verrichten de werkzaamheden die bij of krachtens de wet aan de griffier zijn opgedragen. Zij zijn bevoegd deze werkzaamheden ook voor andere gerechten uit te voeren. De aanwijzing geschiedt schriftelijk.   
4.  Het bestuur van een gerecht kan personen, niet zijnde rechterlijk ambtenaar met rechtspraak belast, gerechtsambtenaar, rechterlijk ambtenaar in opleiding, senior-gerechtsauditeur of gerechtsauditeur, benoemen tot buitengriffier. Zij kunnen in die hoedanigheid door het bestuur worden opgeroepen voor het verrichten van werkzaamheden die bij of krachtens de wet aan de griffier zijn opgedragen. Het derde lid, tweede volzin, is van overeenkomstige toepassing. Alvorens voor de eerste keer te worden opgeroepen leggen zij de eed of belofte af. Bij of krachtens algemene maatregel van bestuur wordt het formulier voor de eed of belofte vastgesteld en worden regels gesteld over de beëdiging. Aan de buitengriffiers wordt volgens bij of krachtens algemene maatregel van bestuur te stellen regels door het gerechtsbestuur een vergoeding toegekend.   
5.  Een buitengriffier wordt op eigen verzoek door het bestuur van het gerecht ontslagen.   
6.  Het bestuur van het gerecht kan een buitengriffier ontslaan: 

a. indien hij gedurende een periode van ten minste drie jaar geen griffierswerkzaamheden heeft verricht;  

b. op grond van ongeschiktheid anders dan wegens ziekte; of  

c. wegens het doen of nalaten van hetgeen een persoon, werkzaam ten behoeve van een gerecht, behoort na te laten of te doen.     
7.  Indien een gerechtsambtenaar, rechterlijk ambtenaar in opleiding, senior-gerechtsauditeur, gerechtsauditeur of buitengriffier griffierswerkzaamheden verricht ter ondersteuning van een rechterlijk ambtenaar met rechtspraak belast of een deskundig lid, is hij verplicht te voldoen aan de aanwijzingen van die rechterlijk ambtenaar of dat deskundig lid.   

### Artikel  14a  

Vervallen. 

1.  Degene die een klacht heeft over de wijze waarop een rechterlijk ambtenaar met rechtspraak belast zich in de uitoefening van zijn functie jegens hem heeft gedragen, kan, tenzij de klacht een rechterlijke beslissing betreft, de procureur-generaal bij de Hoge Raad verzoeken een vordering in te stellen bij de Hoge Raad tot het doen van een onderzoek naar die gedraging.   
2.  Het verzoekschrift dient de naam en het adres van de verzoeker te bevatten; de bedoelde gedraging en de daartegen gerezen klacht moeten er zo duidelijk mogelijk in worden beschreven.   

### Artikel  14b  

Vervallen. 

1.  De procureur-generaal voldoet aan het verzoek tenzij: 

a. niet is voldaan aan de vereisten, vermeld in artikel 14a, tweede lid;  

b. reeds aanstonds blijkt dat het verzoekschrift onredelijk lange tijd na het ontstaan van de klacht is ingediend of geen genoegzame gronden inhoudt om het instellen van een onderzoek te vorderen;  

c. een verzoekschrift van de verzoeker, dezelfde gedraging betreffende, in behandeling is of - behoudens indien een nieuw feit of een nieuwe omstandigheid, dezelfde gedraging betreffende, is bekend geworden en zulks tot een ander oordeel zou hebben kunnen leiden - is afgedaan;  

d. voor de verzoeker met betrekking tot de klacht een voorziening bij een rechterlijke instantie openstaat of heeft opengestaan en hij daarvan geen gebruik heeft gemaakt, dan wel ten aanzien van die klacht een uitspraak van een rechterlijke instantie is gedaan waartegen geen rechtsmiddel openstaat;  

e. door de procureur-generaal een vordering als bedoeld in [artikel 46o](../../../../../../../wet/wet/rechtspositie/rechterlijke/ambtenaren/BWBR0008365/README.md) juncto [artikel 46d, tweede lid](../../../../../../../wet/wet/rechtspositie/rechterlijke/ambtenaren/BWBR0008365/README.md), [46f](../../../../../../../wet/wet/rechtspositie/rechterlijke/ambtenaren/BWBR0008365/README.md), [46g](../../../../../../../wet/wet/rechtspositie/rechterlijke/ambtenaren/BWBR0008365/README.md), [46l](../../../../../../../wet/wet/rechtspositie/rechterlijke/ambtenaren/BWBR0008365/README.md) of [46m van de Wet rechtspositie rechterlijke ambtenaren](../../../../../../../wet/wet/rechtspositie/rechterlijke/ambtenaren/BWBR0008365/README.md), is of zal worden ingesteld;  

f. de verzoeker overeenkomstig de regeling, bedoeld in artikel 26, eerste lid, van de Wet op de rechterlijke organisatie, een klacht kan of had kunnen indienen.     
2.  De procureur-generaal stelt de verzoeker en de ambtenaar op wiens gedraging het verzoekschrift betrekking heeft in de gelegenheid hem inlichtingen te verstrekken. Hij hoort de in de eerste volzin bedoelde personen, wanneer dezen dit verzoeken.   
3.  De procureur-generaal stelt de verzoeker en de ambtenaar op wiens gedraging het verzoekschrift betrekking heeft op de hoogte van de uitkomsten van het vooronderzoek. Staat naar het oordeel van de procureur-generaal met betrekking tot de klacht een voorziening bij een rechterlijke instantie open, dan geeft hij daarvan kennis aan de verzoeker.   

### Artikel  14c  

Vervallen. 

De vordering van de procureur-generaal tot het instellen van een onderzoek naar de in het verzoekschrift bedoelde gedraging wordt behandeld door een voor de behandeling van deze vorderingen bij het reglement van orde aangewezen Kamer, die zitting houdt met drie leden.  

### Artikel  14d  

Vervallen. 

1.  De Hoge Raad stelt de verzoeker en de ambtenaar op wiens gedraging het verzoekschrift betrekking heeft in de gelegenheid naar aanleiding van de vordering van de procureur-generaal, al dan niet in elkaars tegenwoordigheid, te worden gehoord.   
2.  Het onderzoek geschiedt in raadkamer. Het college kan, hetzij op verzoek van de procureur-generaal, hetzij op verzoek van een der in het eerste lid bedoelde personen, hetzij ambtshalve getuigen horen.   
3.  De Hoge Raad stelt het bestuur van het gerechtshof onderscheidenlijk de rechtbank in de gelegenheid omtrent een aanhangige klacht schriftelijk of mondeling inlichtingen te verstrekken en van zijn gevoelen daaromtrent te doen blijk geven, indien de klacht is gericht tegen een rechterlijk ambtenaar met rechtspraak belast, werkzaam bij dat gerechtshof onderscheidenlijk die rechtbank.   

### Artikel  14e  

Vervallen. 

1.  De Hoge Raad beslist bij een arrest, waarin hij zijn bevindingen met betrekking tot de in het verzoekschrift genoemde bezwaren opneemt en zijn oordeel uitspreekt over de gegrondheid daarvan.   
2.  Een afschrift van het arrest wordt gezonden aan de verzoeker en aan de ambtenaar op wiens gedraging het verzoekschrift betrekking heeft. De Hoge Raad zendt een afschrift van het arrest aan het bestuur van het betrokken gerecht dan wel, indien de klacht gericht is tegen een rechterlijk ambtenaar met rechtspraak belast, werkzaam bij de Hoge Raad, aan de president van de Hoge Raad.   

### Artikel  15  

1.  Bij elk gerecht is een bestuur, dat bestaat uit een voorzitter, de sectorvoorzitters en een niet-rechterlijk lid.   
2.  De voorzitter van het bestuur en de sectorvoorzitters zijn rechterlijke ambtenaren met rechtspraak belast die hun rechtsprekend ambt op basis van een aanstelling als bedoeld in [artikel 5f, eerste lid, van de Wet rechtspositie rechterlijke ambtenaren](../../../../../../../wet/wet/rechtspositie/rechterlijke/ambtenaren/BWBR0008365/README.md) vervullen.   
3.  De voorzitter van het bestuur draagt de titel van president.   
4.  Het niet-rechterlijk lid is een gerechtsambtenaar en draagt de titel van directeur bedrijfsvoering.   
5.  De bestuursleden worden bij koninklijk besluit op voordracht van Onze Minister benoemd voor een periode van zes jaar. Zij kunnen worden herbenoemd.   
6.  Voor de benoeming van een bestuurslid stelt de Raad een aanbeveling op van drie personen. Voordat de Raad een aanbeveling opstelt, hoort hij het bestuur van het desbetreffende gerecht. Het bestuur stelt de Raad daarbij tevens op de hoogte van de zienswijze van de ondernemingsraad.   
7.  Een lid van het bestuur kan niet tevens zijn lid van de Raad dan wel lid van het bestuur van een ander gerecht.   
8.  Een lid van het bestuur kan niet tevens zijn: 

a. lid van de Staten-Generaal;  

b. minister;  

c. staatssecretaris;  

d. vice-president of lid van de Raad van State;  

e. president of lid van de Algemene Rekenkamer;  

f. Nationale ombudsman of substituut-ombudsman;  

g. advocaat of notaris, dan wel anderszins van het verlenen van rechtskundige bijstand het beroep maken;  

h. ambtenaar bij een ministerie, alsmede de daaronder ressorterende instellingen, diensten en bedrijven.     
9.  De voorzitter van het bestuur en de sectorvoorzitters kunnen niet tevens rechterlijk ambtenaar, genoemd in artikel 1, onderdeel b, onder 1° en 4° tot en met 9°, zijn.   
10.  De directeur bedrijfsvoering kan niet tevens rechterlijk ambtenaar zijn.   

### Artikel  16  

1.  De voorzitter onderscheidenlijk de sectorvoorzitter ontvangt in verband met het verrichten van de werkzaamheden als voorzitter onderscheidenlijk sectorvoorzitter een toelage op het salaris dat hij als rechterlijk ambtenaar geniet. Na het verstrijken van een benoemingsduur van ten minste zes aaneengesloten jaren ontvangt de voorzitter onderscheidenlijk de sectorvoorzitter, met ingang van de datum waarop hij zijn werkzaamheden als zodanig beëindigt, gedurende drie jaren een toelage op het salaris dat hij als rechterlijk ambtenaar geniet. Het bedrag van de toelage is gelijk aan het verschil tussen dat salaris en de bij algemene maatregel van bestuur voor de functie van voorzitter onderscheidenlijk sectorvoorzitter vast te stellen salarishoogte. Toekenning van de toelage geschiedt door het bestuur uitgezonderd de betrokken voorzitter onderscheidenlijk sectorvoorzitter.   
2.  Een lid van het bestuur wordt bij koninklijk besluit op voordracht van Onze Minister ontslagen bij de aanvaarding van een ambt dat of een betrekking die ingevolge artikel 15 onverenigbaar is met het zijn van lid van het bestuur van het gerecht.   
3.  De voorzitter en de sectorvoorzitter worden bij koninklijk besluit op voordracht van Onze Minister ontslagen onderscheidenlijk geschorst als lid van het bestuur indien zij als rechterlijk ambtenaar met rechtspraak belast worden ontslagen onderscheidenlijk geschorst, tenzij dat ontslag of die schorsing alleen een rechtsprekend ambt betreft dat zij niet vervullen op basis van een aanstelling als bedoeld in [artikel 5f, eerste lid, van de Wet rechtspositie rechterlijke ambtenaren](../../../../../../../wet/wet/rechtspositie/rechterlijke/ambtenaren/BWBR0008365/README.md).   
4.  De voorzitter en de sectorvoorzitter worden op eigen verzoek bij koninklijk besluit op voordracht van Onze Minister ontslagen.   
5.  De directeur bedrijfsvoering wordt disciplinair gestraft, geschorst en ontslagen bij koninklijk besluit op voordracht van Onze Minister. Onze Minister doet zijn voordracht op voorstel van de Raad.   
6.  Bij algemene maatregel van bestuur worden nadere regels gesteld over de rechtspositie van de bestuursleden, waaronder in ieder geval regels betreffende de in het eerste lid bedoelde toelage van de voorzitter en de sectorvoorzitter alsmede het salaris van de directeur bedrijfsvoering.   

### Artikel  17  

1.  Het bestuur kan slechts beslissingen nemen indien ten minste de helft van het aantal leden aanwezig is.   
2.  Het bestuur beslist bij meerderheid van stemmen.   
3.  Indien de stemmen staken, geeft de stem van de president de doorslag.   

### Artikel  18  

Het bestuur kan een of meer leden van het bestuur machtigen een of meer van zijn bevoegdheden uit te oefenen. [Afdeling 10.1.1 van de Algemene wet bestuursrecht](../../../../../../../wet/algemene/wet/bestuursrecht/BWBR0005537/README.md) is van overeenkomstige toepassing.  

### Artikel  19  

1.  Het bestuur stelt bij reglement in ieder geval nadere regels vast met betrekking tot zijn werkwijze, besluitvorming en taakverdeling, de organisatiestructuur, de machtiging, bedoeld in artikel 18, de vervanging van zijn leden in geval van ziekte of andere verhindering, de indeling in kamers, bedoeld in artikel 6, eerste lid, de verdeling van zaken over de sectoren, bedoeld in artikel 20, tweede lid, alsmede de verdeling van zaken over de hoofdplaats en nevenvestigings- en nevenzittingsplaatsen.   
2.  Het reglement behoeft de instemming van de Raad. De [artikelen 10:28 tot en met 10:31 van de Algemene wet bestuursrecht](../../../../../../../wet/algemene/wet/bestuursrecht/BWBR0005537/README.md) zijn van overeenkomstige toepassing.   
3.  De instemming kan slechts worden onthouden wegens strijd met het recht of het belang van een goede bedrijfsvoering van het gerecht.   
4.  Het reglement wordt gepubliceerd in de Staatscourant.   

### Artikel  20  

1.  Het bestuur stelt binnen het gerecht ten hoogste vier organisatorische eenheden in onder de benaming sectoren.   
2.  Binnen een sector als bedoeld in het eerste lid worden in de enkelvoudige en meervoudige kamers de soorten zaken behandeld en beslist die door het bestuur aan die sector zijn opgedragen.   
3.  Met uitzondering van de raadsheren-plaatsvervangers en rechters-plaatsvervangers, die hun ambt niet vervullen op basis van een aanwijzing als bedoeld in [artikel 5f, derde lid, van de Wet rechtspositie rechterlijke ambtenaren](../../../../../../../wet/wet/rechtspositie/rechterlijke/ambtenaren/BWBR0008365/README.md), vormen de binnen een sector werkzame rechterlijke ambtenaren, rechterlijke ambtenaren in opleiding en gerechtsambtenaren tezamen de sectorvergadering.   
4.  De raadsheren-plaatsvervangers en rechters-plaatsvervangers die ingevolge het derde lid niet van de sectorvergadering deel uitmaken, kunnen daar op uitnodiging aan deelnemen.   
5.  Gerechtsambtenaren nemen niet deel aan een stemming over de juridische kwaliteit en uniforme rechtstoepassing, bedoeld in artikel 23, derde lid.   

### Artikel  21  

1.  De sectorvoorzitter is belast met de dagelijkse leiding van de sector.   
2.  De sectorvoorzitter is voorzitter van de sectorvergadering.   

### Artikel  22  

1.  Met uitzondering van de raadsheren-plaatsvervangers en rechters-plaatsvervangers, die hun ambt niet vervullen op basis van een aanwijzing als bedoeld in [artikel 5f, derde lid, van de Wet rechtspositie rechterlijke ambtenaren](../../../../../../../wet/wet/rechtspositie/rechterlijke/ambtenaren/BWBR0008365/README.md), vormen de bij een gerecht werkzame rechterlijke ambtenaren met rechtspraak belast, de gerechtsauditeurs, die tevens raadsheer-plaatsvervanger of rechter-plaatsvervanger zijn, en de rechterlijke ambtenaren in opleiding tezamen de gerechtsvergadering.   
2.  De president is voorzitter van de gerechtsvergadering.   
3.  De bij het gerecht werkzame gerechtsambtenaren, senior-gerechtsauditeurs, gerechtsauditeurs, die niet tevens raadsheer-plaatsvervanger of rechter-plaatsvervanger zijn, en de raadsheren-plaatsvervangers en rechters-plaatsvervangers, die hun ambt niet vervullen op basis van een aanwijzing als bedoeld in [artikel 5f, derde lid, van de Wet rechtspositie rechterlijke ambtenaren](../../../../../../../wet/wet/rechtspositie/rechterlijke/ambtenaren/BWBR0008365/README.md), kunnen op uitnodiging deelnemen aan de gerechtsvergadering.   

### Paragraaf  2  

####Taken en bevoegdheden

### Artikel  23  

1.  Het bestuur is belast met de algemene leiding, de organisatie en de bedrijfsvoering van het gerecht. In het bijzonder draagt het bestuur zorg voor: 

a. automatisering en bestuurlijke informatievoorziening;  

b. de voorbereiding, vaststelling en uitvoering van de begroting;  

c. huisvesting en beveiliging;  

d. de kwaliteit van de bestuurlijke en organisatorische werkwijze van het gerecht;  

e. personeelsaangelegenheden;  

f. overige materiële voorzieningen.     
2.  Bij de uitvoering van de taken, bedoeld in het eerste lid, treedt het bestuur niet in de procesrechtelijke behandeling van, de inhoudelijke beoordeling van alsmede de beslissing in een concrete zaak of in categorieën van zaken.   
3.  Het bestuur heeft voorts tot taak binnen het gerecht de juridische kwaliteit en de uniforme rechtstoepassing te bevorderen. Het voert daarover overleg met een sectorvergadering of de gerechtsvergadering. Bij de uitvoering van deze taak treedt het bestuur niet in de procesrechtelijke behandeling van, de inhoudelijke beoordeling van alsmede de beslissing in een concrete zaak.   
4.  De bestuursleden geven elkaar inlichtingen die voor de uitvoering van de taken, bedoeld in het eerste en derde lid, noodzakelijk zijn.   

### Artikel  24  

1.  Het bestuur kan ter uitvoering van zijn taken, genoemd in artikel 23, eerste lid, alle bij het gerecht werkzame ambtenaren algemene en bijzondere aanwijzingen geven.   
2.  Bij het geven van aanwijzingen treedt het bestuur niet in de procesrechtelijke behandeling van, de inhoudelijke beoordeling van alsmede de beslissing in een concrete zaak of in categorieën van zaken.   

### Artikel  25  

1.  Ten aanzien van de gerechtsambtenaren worden de in de [Ambtenarenwet](../../../../../../../wet/ambtenarenwet/BWBR0001947/README.md) aan het bevoegd gezag toegekende bevoegdheden uitgeoefend door het bestuur, met dien verstande dat deze bevoegdheden ten aanzien van de directeur bedrijfsvoering worden uitgeoefend door het bestuur uitgezonderd de directeur bedrijfsvoering.   
2.  Bij of krachtens algemene maatregel van bestuur worden nadere regels gesteld omtrent de uitoefening van rechtspositionele bevoegdheden ten aanzien van de gerechtsambtenaren door het bestuur onderscheidenlijk het bestuur uitgezonderd de directeur bedrijfsvoering en door de Raad voor de rechtspraak.   
3.  Ten aanzien van de rechterlijk ambtenaar, die tevens voorzitter van het bestuur of sectorvoorzitter is, worden de bij en krachtens de [Wet rechtspositie rechterlijke ambtenaren](../../../../../../../wet/wet/rechtspositie/rechterlijke/ambtenaren/BWBR0008365/README.md) aan het bestuur toegekende bevoegdheden uitgeoefend door het bestuur uitgezonderd die rechterlijk ambtenaar.   

### Artikel  26  

1.  Het bestuur stelt een regeling vast voor de behandeling van klachten.   
2.  De regeling of een wijziging daarvan behoeft de instemming van de Raad. De [artikelen 10:28 tot en met 10:31 van de Algemene wet bestuursrecht](../../../../../../../wet/algemene/wet/bestuursrecht/BWBR0005537/README.md) zijn van overeenkomstige toepassing.   
3.  De instemming kan slechts worden onthouden wegens strijd met het recht of het belang van een goede bedrijfsvoering van het gerecht.   
4.  Klachten zijn niet mogelijk ten aanzien van gedragingen waartegen ingevolge een wettelijk geregelde voorziening een procedure bij een rechterlijke instantie aanhangig is, dan wel beroep openstaat tegen een uitspraak die in een zodanige procedure is gedaan. Klachten kunnen evenmin een rechterlijke beslissing betreffen.   
5.  De regeling wordt gepubliceerd in de Staatscourant.   
6.  [Afdeling 9.1.2 van de Algemene wet bestuursrecht](../../../../../../../wet/algemene/wet/bestuursrecht/BWBR0005537/README.md) is van overeenkomstige toepassing.   

### Artikel  27  

De president vertegenwoordigt het gerecht.  

### Artikel  28  

Een sectorvergadering of de gerechtsvergadering kan het bestuur gevraagd of ongevraagd adviseren over de uitvoering van de in artikel 23, derde lid, genoemde taak.  

### Paragraaf  3  

####Planning en bekostiging

### Artikel  29  

1.  Met inachtneming van de regels, bedoeld in artikel 97, eerste lid, kent de Raad jaarlijks aan elk gerecht een algemeen budget toe ten laste van de rijksbegroting. De Raad kan aan de toekenning van het budget voorschriften verbinden.   
2.  In aanvulling op het algemene budget kan de Raad een gerecht financiële middelen verstrekken voor specifiek omschreven activiteiten die gericht zijn op verbetering van de organisatie of de werkwijze van de gerechten of het desbetreffende gerecht. De tweede volzin van het eerste lid is van overeenkomstige toepassing.   

### Artikel  30  

De Raad deelt aan elk gerecht zo spoedig mogelijk na de mededeling, bedoeld in artikel 101 mede welk budget, met inbegrip van de daaraan te verbinden voorschriften, voor het komende begrotingsjaar voorlopig kan worden verwacht. Hij deelt daarbij tevens mede op welke wijze het geraamde budget is berekend.  

### Artikel  31  

1.  Het bestuur stelt jaarlijks een jaarplan voor het gerecht vast. Het plan bevat: 

a. een omschrijving van de voorgenomen activiteiten ter uitvoering van de in artikel 23, eerste lid, genoemde taken voor het jaar volgend op het jaar waarin het plan is vastgesteld;  

b. een begroting voor het komende begrotingsjaar;  

c. een meerjarenraming voor ten minste vier op het begrotingsjaar volgende jaren.     
2.  In afwijking van artikel 17, tweede lid, stelt het bestuur het jaarplan vast met meerderheid van stemmen, waaronder de stem van de president.   
3.  De Raad kan omtrent de inrichting van het plan algemene aanwijzingen geven.   
4.  Het bestuur zendt het plan voor een door de Raad te bepalen tijdstip aan de Raad.   
5.  Binnen het bestuur ziet de president toe op de uitvoering van het jaarplan.   

### Artikel  32  

1.  Het bestuur stelt de begroting van het gerecht als onderdeel van het jaarplan vast in overeenstemming met het door de Raad geraamde budget, bedoeld in artikel 30.   
2.  De begroting van het gerecht behoeft de instemming van de Raad. De [artikelen 10:28 tot en met 10:30 van de Algemene wet bestuursrecht](../../../../../../../wet/algemene/wet/bestuursrecht/BWBR0005537/README.md) zijn van overeenkomstige toepassing.   
3.  De instemming kan slechts worden onthouden wegens strijd met het recht of het belang van een goede bedrijfsvoering van het gerecht.   
4.  De Raad beslist binnen acht weken na ontvangst van de begroting van het gerecht. De instemming wordt geacht te zijn verleend indien binnen deze termijn geen beslissing van de Raad is ontvangen.   
5.  In gevallen van dringende spoed kan het bestuur een uitgave doen voordat de desbetreffende begroting de instemming van de Raad heeft verkregen. De Raad wordt daarvan terstond in kennis gesteld.   

### Artikel  33  

1.  De Raad maakt aan elk gerecht zo spoedig mogelijk na de vaststelling van de begroting van het Ministerie van Justitie bekend, welk budget hij aan het gerecht toekent. Indien het budget afwijkt van het geraamde budget, bedoeld in artikel 30 is de tweede volzin van dat artikel van overeenkomstige toepassing.   
2.  Indien het budget afwijkt van het geraamde budget, bedoeld in artikel 30, wijzigt het bestuur de begroting van het gerecht.   
3.  Beslissingen tot andere wijzigingen van de begroting kunnen uiterlijk tot het eind van het desbetreffende begrotingsjaar worden genomen.   
4.  De Raad wordt van de wijzigingen, bedoeld in het tweede en derde lid, terstond in kennis gesteld.   
5.  Het bestuur doet de noodzakelijke uitgaven binnen de grenzen van de vastgestelde of gewijzigde begroting.   

### Artikel  34  

1.  Indien de begroting niet de instemming van de Raad heeft verkregen, behoeft het bestuur tot het doen van uitgaven steeds de instemming van de Raad.   
2.  Een verzoek van het bestuur om instemming kan door de Raad slechts worden afgewezen wegens strijd met het recht of het belang van een goede bedrijfsvoering van het gerecht. De [artikelen 10:28 tot en met 10:30 van de Algemene wet bestuursrecht](../../../../../../../wet/algemene/wet/bestuursrecht/BWBR0005537/README.md) zijn van overeenkomstige toepassing.   
3.  De Raad beslist op het verzoek binnen acht weken na ontvangst van het verzoek. De instemming wordt geacht te zijn verleend indien binnen deze termijn geen beslissing van de Raad is ontvangen.   
4.  De Raad kan aan de instemming voorschriften verbinden.   
5.  De Raad kan bepalen voor welke posten en tot welk bedrag het bestuur geen instemming behoeft.   

### Artikel  35  

1.  Het bestuur dient jaarlijks voor een door de Raad te bepalen tijdstip bij de Raad een verslag in.   
2.  Het verslag bestaat uit de jaarrekening met bijbehorende begroting, de daarin aangebrachte wijzigingen, het jaarverslag en overige financiële gegevens.   
3.  In de jaarrekening wordt rekening en verantwoording afgelegd van het financiële beheer van het gerecht over het voorafgaande begrotingsjaar.   
4.  De jaarrekening behoeft de instemming van de Raad. De instemming kan slechts worden onthouden wegens strijd met het recht. De [artikelen 10:28 tot en met 10:31 van de Algemene wet bestuursrecht](../../../../../../../wet/algemene/wet/bestuursrecht/BWBR0005537/README.md) zijn van overeenkomstige toepassing.   
5.  In het jaarverslag wordt vermeld op welke wijze de werkzaamheden ten behoeve waarvan het budget ten laste van de rijksbegroting is verleend, zijn uitgevoerd. Daarbij wordt aangegeven op welke wijze deze werkzaamheden zich verhouden tot het plan zoals dit overeenkomstig artikel 31 voor het desbetreffende jaar is vastgesteld en tot de in het desbetreffende jaar geldende financieringsregels, bedoeld in artikel 97, eerste lid.   
6.  Het verslag omvat een verklaring omtrent de getrouwheid en de rechtmatigheid, afgegeven door een door het bestuur aangewezen accountant als bedoeld in [artikel 393, eerste lid, van Boek 2 van het Burgerlijk Wetboek](../../../../../../../wet/burgerlijk/wetboek/boek/2/BWBR0003045/README.md). De accountant voegt bij de verklaring een rapport naar aanleiding van de controle op het financiële beheer. Bij de aanwijzing van de accountant wordt bedongen dat aan de Raad op diens verzoek inzicht wordt geboden in de controle-rapporten van de accountant.   
7.  De Raad kan een aanwijzing vaststellen inzake de reikwijdte en de intensiteit van de accountantscontrole. Deze aanwijzing is in overeenstemming met de aanwijzing, bedoeld in artikel 104, zesde lid.   
8.  In afwijking van artikel 17, tweede lid, stelt het bestuur het jaarverslag vast met meerderheid van stemmen, waaronder de stem van de president.   
9.  De Raad kan omtrent de inrichting van het verslag algemene aanwijzingen geven.   

### Artikel  35a  

1.  In afwijking van [artikel 32, eerste lid, van de Comptabiliteitswet 2001](../../../../../../../wet/comptabiliteitswet/2001/BWBR0013891/README.md), verricht het bestuur namens de Staat privaatrechtelijke rechtshandelingen voorzover die voortvloeien uit het door hem beheerde deel van de begroting van het Ministerie van Justitie, tenzij bij of krachtens de wet is bepaald dat een andere minister dan Onze Minister de rechtshandeling verricht.   
2.  De [artikelen 32, vierde lid](../../../../../../../wet/comptabiliteitswet/2001/BWBR0013891/README.md), en [39 van de Comptabiliteitswet 2001](../../../../../../../wet/comptabiliteitswet/2001/BWBR0013891/README.md) zijn van overeenkomstige toepassing.   

### Paragraaf  4  

####Toezicht

### Artikel  36  

1.  Het bestuur verstrekt desgevraagd aan de Raad de voor de uitoefening van zijn taak benodigde inlichtingen.   
2.  De Raad kan omtrent de verstrekking van inlichtingen algemene aanwijzingen geven voorzover de gevraagde inlichtingen betrekking hebben op beslissingen en handelingen ter uitvoering van de taken, genoemd in artikel 23, eerste lid.   

### Artikel  37  

Een beslissing van het bestuur ter uitvoering van de in artikel 23, eerste lid, genoemde taken kan door de Raad worden vernietigd indien de beslissing kennelijk in strijd is met het recht of het belang van een goede bedrijfsvoering van het gerecht. De [artikelen 10:36](../../../../../../../wet/algemene/wet/bestuursrecht/BWBR0005537/README.md), [10:37](../../../../../../../wet/algemene/wet/bestuursrecht/BWBR0005537/README.md), [10:38 tot en met 10:45 van de Algemene wet bestuursrecht](../../../../../../../wet/algemene/wet/bestuursrecht/BWBR0005537/README.md) zijn van overeenkomstige toepassing.  

### Artikel  38  

1.  In geval van ongeschiktheid anders dan wegens ziekte kan de Raad Onze Minister voorstellen om een of meer leden van het bestuur voor te dragen voor ontslag als lid van het bestuur. In geval van een ernstig vermoeden voor het bestaan van ongeschiktheid anders dan wegens ziekte, kan de Raad Onze Minister voorstellen om een of meer leden van het bestuur voor te dragen voor schorsing als lid van het bestuur.   
2.  De schorsing of het ontslag geschiedt bij koninklijk besluit op voordracht van Onze Minister.   
3.  Indien alle leden van het bestuur zijn geschorst of ontslagen, kan de Raad bij het desbetreffende gerecht een of meer tijdelijke bewindvoerders aanstellen. Artikel 15, zevende tot en met tiende lid, is van overeenkomstige toepassing. Bij de aanstelling wordt een termijn bepaald voor de bewindvoering.   

### Artikel  39  

1.  Tegen een besluit op grond van artikel 38, eerste en tweede lid, kan een belanghebbende beroep instellen bij de Hoge Raad.   
2.  De Hoge Raad beoordeelt of de Kroon in redelijkheid tot het oordeel heeft kunnen komen dat sprake is van ongeschiktheid anders dan wegens ziekte, onderscheidenlijk een ernstig vermoeden voor het bestaan daarvan, alsmede of Onze Minister bij zijn voordracht in strijd met artikel 109 heeft gehandeld.   
3.  Op het beroep is [hoofdstuk 8 van de Algemene wet bestuursrecht](../../../../../../../wet/algemene/wet/bestuursrecht/BWBR0005537/README.md), met uitzondering van [afdeling 8.1.1](../../../../../../../wet/algemene/wet/bestuursrecht/BWBR0005537/README.md) en de [artikelen 8:10](../../../../../../../wet/algemene/wet/bestuursrecht/BWBR0005537/README.md), [8:11](../../../../../../../wet/algemene/wet/bestuursrecht/BWBR0005537/README.md), [8:13](../../../../../../../wet/algemene/wet/bestuursrecht/BWBR0005537/README.md) en [8:86](../../../../../../../wet/algemene/wet/bestuursrecht/BWBR0005537/README.md), van overeenkomstige toepassing.   

### Afdeling  3  

####De rechtbanken

### Paragraaf  1  

####Algemene bepalingen

### Artikel  40  

1.  Rechterlijke ambtenaren met rechtspraak belast, werkzaam bij de rechtbanken zijn: 

a. senior rechters A;  

b. senior rechters;  

c. rechters;  

d. rechters-plaatsvervangers.     
2.  De rechterlijke ambtenaren met rechtspraak belast in een rechtbank zijn van rechtswege rechter-plaatsvervanger in de overige rechtbanken.   

### Artikel  41  

1.  De rechtbank is gevestigd in de hoofdplaats van het arrondissement.   
2.  De nevenvestigingsplaatsen van de rechtbank zijn vermeld in de bij deze wet behorende bijlage. Bij algemene maatregel van bestuur kunnen nevenzittingsplaatsen worden aangewezen. Tevens kunnen bij algemene maatregel van bestuur regels worden gesteld voor de verdeling van zaken over de hoofdplaats en de nevenvestigings- en nevenzittingsplaatsen.   
3.  De voordracht voor een krachtens het tweede lid vast te stellen algemene maatregel van bestuur wordt niet eerder gedaan dan vier weken nadat het ontwerp aan beide kamers der Staten-Generaal is voorgelegd.   
4.  Het bestuur verdeelt de zaken over de hoofdplaats en de nevenvestigings- en nevenzittingsplaatsen, met inachtneming van de regels, bedoeld in het tweede lid.   
5.  De rechterlijke ambtenaren met rechtspraak belast, de niet-rechterlijke leden van een meervoudige kamer, de gerechtsambtenaren, de rechterlijke ambtenaren in opleiding, de senior-gerechtsauditeurs en gerechtsauditeurs en de buitengriffiers kunnen in de nevenvestigings- en nevenzittingsplaatsen alle werkzaamheden, ook buiten de terechtzitting, verrichten waartoe zij in de hoofdplaats bevoegd zijn.   
6.  De griffie van de hoofdplaats is voor de zaken die in de nevenvestigings- en nevenzittingsplaatsen worden behandeld, mede daar gevestigd.   
7.  Stukken en zaken kunnen worden ingediend en gedeponeerd bij de griffie in de plaats waar de zaak wordt behandeld, met dien verstande dat in nevenzittingsplaatsen geen zaken kunnen worden gedeponeerd. Het bestuur kan in het bestuursreglement bepalen dat in een nevenzittingsplaats geen stukken kunnen worden ingediend.   
8.  Onze Minister kan, na overleg met het bestuur van de rechtbank, bepalen dat in een zaak de terechtzitting zal worden gehouden op een door hem aan te wijzen locatie in de hoofdplaats van het arrondissement, buiten de hoofdplaats van het arrondissement of buiten het arrondissement, indien dit noodzakelijk is in verband met de veiligheid van personen.   

### Artikel  42  

De rechtbanken nemen in eerste aanleg kennis van alle burgerlijke zaken, behoudens bij de wet bepaalde uitzonderingen.  

### Artikel  43  

De rechtbanken nemen in eerste aanleg kennis van de bestuursrechtelijke zaken waarvan de kennisneming bij de wet aan hen is opgedragen.  

### Artikel  44  

De rechtbanken nemen in eerste aanleg kennis van de belastingzaken waarvan de kennisneming bij de wet aan hen is opgedragen.  

### Artikel  45  

1.  De rechtbanken nemen in eerste aanleg kennis van alle strafzaken, behoudens bij de wet bepaalde uitzonderingen.   
2.  De rechtbanken nemen ook kennis van de vordering tot vergoeding van kosten en schaden ten behoeve van de benadeelde partij in strafzaken.   

### Artikel  46  

Het bestuur van de rechtbank wijst uit de bij het gerecht werkzame rechterlijke ambtenaren met rechtspraak belast rechters-commissarissen aan, belast met de behandeling van strafzaken.  

### Paragraaf  2  

####De sector kanton

### Artikel  47  

1.  Er is een sector kanton waarbinnen in enkelvoudige kamers kantonzaken worden behandeld en beslist.   
2.  De sector kanton verricht zijn taken in de arrondissementshoofdplaats alsmede in de nevenvestigingsplaatsen die zijn vermeld in de bijlage, bedoeld in artikel 41, tweede lid, en in de nevenzittingsplaatsen die krachtens artikel 41, tweede lid, zijn aangewezen.   
3.  Het bestuur hoort de sectorvergadering van de sector kanton over: 

a. het opmaken van een lijst van aanbeveling voor een opengevallen plaats binnen de sector kanton als bedoeld in [artikel 5c, eerste lid, van de Wet rechtspositie rechterlijke ambtenaren](../../../../../../../wet/wet/rechtspositie/rechterlijke/ambtenaren/BWBR0008365/README.md);  

b. het houden van zittingen door de sector kanton in nevenzittingsplaatsen;  

c. de verdeling van kantonzaken over de hoofdplaats en nevenvestigings- en nevenzittingsplaatsen.     

### Artikel  48  

1.  Het bestuur van de rechtbank vormt binnen de sector kanton enkelvoudige kamers en bepaalt de bezetting daarvan. Degene die zittingheeft in de enkelvoudige kamer draagt de titel van kantonrechter dan wel kantonrechter-plaatsvervanger.   
2.  In afwijking van artikel 47, eerste lid, vormt het bestuur van de rechtbank binnen de sector kanton meervoudige kamers onder de benaming van pachtkamers en bepaalt de bezetting daarvan.   
3.  Een pachtkamer wordt bezet door twee personen, niet zijnde rechterlijk ambtenaar, als deskundige leden en een kantonrechter. Op de deskundige leden zijn de artikelen 7, derde lid, 12 en 13 van overeenkomstige toepassing.   

### Artikel  48a  

1.  De deskundige leden van de pachtkamers van de rechtbanken, bedoeld in artikel 48, derde lid, van deze wet en hun plaatsvervangers worden benoemd bij koninklijk besluit op voordracht van Onze Minister van Justitie, gehoord Gedeputeerde Staten. Zij worden genoemd lid, onderscheidenlijk plaatsvervangend lid van de pachtkamer.   
2.  Om te kunnen worden benoemd tot lid of plaatsvervangend lid van een pachtkamer moet men Nederlander zijn.   
3.  De deskundige leden en de plaatsvervangende leden van de pachtkamers worden voor de tijd van vijf jaren benoemd. Zij zijn bij hun aftreden weer benoembaar. Zij worden op eigen verzoek bij koninklijk besluit ontslagen.   
4.  Bij de benoeming van de deskundige leden en van de plaatsvervangende leden dragen Wij zorg, dat in de pachtkamer noch het belang der pachters, noch het belang van de verpachters overheerst.   
5.  De deskundige leden leggen alvorens zij met hun werkzaamheden aanvangen de eed of belofte af volgens het formulier zoals dat is vastgesteld in de tweede bijlage bij deze wet. Bij algemene maatregel van bestuur worden regels gesteld over hun beëdiging.   
6.  Met ingang van de eerste dag van de maand volgende op die waarin een deskundig lid of een plaatsvervangend lid van de pachtkamer de leeftijd van zeventig jaren heeft bereikt, wordt aan hem bij koninklijk besluit ontslag verleend.   

### Artikel  48b  

1.  Het in de [artikelen 46c](../../../../../../../wet/wet/rechtspositie/rechterlijke/ambtenaren/BWBR0008365/README.md), [46d](../../../../../../../wet/wet/rechtspositie/rechterlijke/ambtenaren/BWBR0008365/README.md), [46e](../../../../../../../wet/wet/rechtspositie/rechterlijke/ambtenaren/BWBR0008365/README.md), [46f](../../../../../../../wet/wet/rechtspositie/rechterlijke/ambtenaren/BWBR0008365/README.md), [46i, met uitzondering van het eerste lid onder c](../../../../../../../wet/wet/rechtspositie/rechterlijke/ambtenaren/BWBR0008365/README.md), [46j](../../../../../../../wet/wet/rechtspositie/rechterlijke/ambtenaren/BWBR0008365/README.md), [46l, eerste en derde lid](../../../../../../../wet/wet/rechtspositie/rechterlijke/ambtenaren/BWBR0008365/README.md), [46m](../../../../../../../wet/wet/rechtspositie/rechterlijke/ambtenaren/BWBR0008365/README.md), [46o](../../../../../../../wet/wet/rechtspositie/rechterlijke/ambtenaren/BWBR0008365/README.md) en [46p, van de Wet rechtspositie rechterlijk ambtenaren](../../../../../../../wet/wet/rechtspositie/rechterlijke/ambtenaren/BWBR0008365/README.md) bepaalde is van overeenkomstige toepassing ten aanzien van de deskundige leden van de pachtkamers en hun plaatsvervangers, met dien verstande dat voor de overeenkomstige toepassing van [artikel 46j](../../../../../../../wet/wet/rechtspositie/rechterlijke/ambtenaren/BWBR0008365/README.md) onderscheidenlijk [46o, tweede lid](../../../../../../../wet/wet/rechtspositie/rechterlijke/ambtenaren/BWBR0008365/README.md), onder functionele autoriteit wordt verstaan: bestuur onderscheidenlijk president van het gerecht.   
2.  Zij genieten vergoeding voor hun reis- en verblijfkosten en verdere vergoeding volgens bij algemene maatregel van bestuur vast te stellen regels.   
3.  Bij algemene maatregel van bestuur worden voorschriften gegeven ter uitvoering van dit artikel en van artikel 48a.   

### Artikel  49  

Het bestuur van de rechtbank te Arnhem vormt binnen de sector kanton een enkelvoudige kamer voor het behandelen en beslissen van militaire kantonzaken en bepaalt de bezetting daarvan. Degene die zitting heeft in deze kamer draagt de titel van militaire kantonrechter.  

### Paragraaf  3  

####Vorming en bezetting van kamers

### Artikel  50  

1.  Het bestuur vormt voor het behandelen en beslissen van zaken waarvoor in verband met onverwijlde spoed een voorziening wordt gevraagd enkelvoudige kamers en bepaalt de bezetting daarvan. Deze kamers kunnen ook andere bij de wet aan hen toebedeelde zaken behandelen en beslissen.   
2.  Degene die zitting heeft in een enkelvoudige kamer als bedoeld in het eerste lid draagt de titel van voorzieningenrechter.   
3.  In kort geding als bedoeld in het [Wetboek van Burgerlijke Rechtsvordering](../../../../../../../wet/wetboek/van/burgerlijke/rechtsvordering/BWBR0001827/README.md) draagt de voorzieningenrechter ter terechtzitting de aanspreektitel van president in kort geding.   

### Artikel  51  

1.  Het bestuur vormt voor het behandelen en beslissen van strafzaken in eerste aanleg, niet zijnde kantonzaken als bedoeld in artikel 47, eerste lid, enkelvoudige kamers. Het bestuur bepaalt de bezetting van deze kamers.   
2.  Degene die zitting heeft in een enkelvoudige kamer als bedoeld in het eerste lid draagt de titel van politierechter.   

### Artikel  52  

1.  Het bestuur vormt voor het behandelen en beslissen van zaken betreffende economische delicten enkelvoudige en meervoudige kamers onder de benaming van economische kamers. Het bestuur bepaalt de bezetting van deze kamers.   
2.  Degene die zitting heeft in een enkelvoudige economische kamer draagt de titel van economische politierechter.   

### Artikel  53  

1.  Het bestuur vormt voor het behandelen en beslissen van kinderzaken enkelvoudige kamers en bepaalt de bezetting daarvan.   
2.  Degene die zitting heeft in een enkelvoudige kamer voor kinderzaken draagt de titel van kinderrechter.   

### Artikel  54  

1.  Het bestuur van de rechtbank te 's-Gravenhage vormt voor het behandelen en beslissen van zaken op grond van de [Militaire Ambtenarenwet 1931](../../../../../../../wet/militaire/ambtenarenwet/1931/BWBR0001952/README.md) enkelvoudige en meervoudige kamers en bepaalt de bezetting daarvan.   
2.  Degene die zitting heeft in een enkelvoudige kamer als bedoeld in het eerste lid draagt de titel van militaire ambtenarenrechter.   
3.  Een meervoudige kamer bestaat uit twee rechterlijke ambtenaren met rechtspraak belast en een militair lid, dat bij voorkeur afkomstig is uit het krijgsmachtdeel waartoe degene die beroep heeft ingesteld behoort of behoorde. Op het militaire lid zijn de artikelen 7, derde lid, 12 en 13 van overeenkomstige toepassing.   

### Artikel  55  

1.  Het bestuur van de rechtbank te Arnhem vormt voor het behandelen en beslissen van zaken als bedoeld in [artikel 2 van de Wet militaire strafrechtspraak](../../../../../../../rijkswet/wet/militaire/strafrechtspraak/BWBR0004789/README.md), enkelvoudige en meervoudige kamers onder de benaming van militaire kamers. Het bestuur bepaalt de bezetting van deze kamers.   
2.  Een meervoudige kamer bestaat uit twee rechterlijke ambtenaren met rechtspraak belast en een militair lid, dat bij voorkeur afkomstig is uit het krijgsmachtdeel waartoe de verdachte behoort of behoorde. Bij de behandeling van een zaak tegen verdachten van verschillende krijgsmachtdelen bepaalt de voorzitter van de kamer uit welk krijgsmachtdeel het militaire lid afkomstig is. Op het militaire lid zijn de artikelen 7, derde lid, 12 en 13 van overeenkomstige toepassing.   
3.  Degene die zitting heeft in een enkelvoudige militaire kamer draagt de titel van militaire politierechter.   

### Artikel  55a  

1.  Het bestuur van de rechtbank te ’s-Gravenhage vormt voor het behandelen en beslissen van zaken als bedoeld in [artikel 78, eerste en tweede lid, van de Zaaizaad- en plantgoedwet 2005](../../../../../../../wet/zaaizaad-/en/plantgoedwet/2005/BWBR0018040/README.md) kamers onder de benaming van kamers voor het kwekersrecht. Het bestuur bepaalt de bezetting van deze kamers.   
2.  Een kamer voor het kwekersrecht bestaat uit twee rechterlijke ambtenaren met rechtspraak belast en een persoon, niet zijnde rechterlijk ambtenaar, als deskundig lid. Op het deskundige lid zijn de artikelen 7, derde lid, 12 en 13 van overeenkomstige toepassing.   

### Artikel  56  

Het bestuur van de rechtbank te Haarlem vormt voor het behandelen en beslissen van zaken als bedoeld in [artikel 27, tweede lid, van de Algemene wet inzake rijksbelastingen](../../../../../../../wet/algemene/wet/inzake/rijksbelastingen/BWBR0002320/README.md), enkelvoudige en meervoudige kamers onder de benaming van douanekamers. Het bestuur bepaalt de bezetting van deze kamers.  

### Vierde  afdeling  

####De gerechtshoven

### Paragraaf  1  

####Algemene bepalingen

### Artikel  58  

1.  Rechterlijke ambtenaren met rechtspraak belast, werkzaam bij de gerechtshoven zijn: 

a. senior raadsheren;  

b. raadsheren;  

c. raadsheren-plaatsvervangers.     
2.  De rechterlijke ambtenaren met rechtspraak belast in een gerechtshof zijn van rechtswege raadsheer-plaatsvervanger in de overige gerechtshoven.   

### Artikel  59  

1.  Het gerechtshof is gevestigd in de hoofdplaats van het ressort.   
2.  Bij algemene maatregel van bestuur kunnen nevenzittingsplaatsen worden aangewezen. Tevens kunnen bij algemene maatregel van bestuur regels worden gesteld voor de verdeling van zaken over de hoofdplaats en de nevenzittingsplaatsen.   
3.  De voordracht voor een krachtens het tweede lid vast te stellen algemene maatregel van bestuur wordt niet eerder gedaan dan vier weken nadat het ontwerp aan beide kamers der Staten-Generaal is voorgelegd.   
4.  Het bestuur verdeelt de zaken over de hoofdplaats en de nevenzittingsplaatsen, met inachtneming van de regels, bedoeld in het tweede lid.   
5.  De rechterlijke ambtenaren met rechtspraak belast, de niet-rechterlijke leden van een meervoudige kamer, de gerechtsambtenaren, de senior-gerechtsauditeurs en gerechtsauditeurs en de buitengriffiers kunnen in de nevenzittingsplaatsen alle werkzaamheden, ook buiten de terechtzitting, verrichten waartoe zij in de hoofdplaats bevoegd zijn.   
6.  De griffie van de hoofdplaats is voor de zaken die in de nevenzittingsplaatsen worden behandeld, mede daar gevestigd.   
7.  Stukken en zaken kunnen worden ingediend en gedeponeerd bij de griffie in de plaats waar de zaak wordt behandeld, met dien verstande dat in nevenzittingsplaatsen geen zaken kunnen worden gedeponeerd. Het bestuur kan in het bestuursreglement bepalen dat in een nevenzittingsplaats geen stukken kunnen worden ingediend.   
8.  Onze Minister kan, na overleg met het bestuur van het gerechtshof, bepalen dat in een zaak de terechtzitting zal worden gehouden op een door hem aan te wijzen locatie in de hoofdplaats van het ressort, buiten de hoofdplaats van het ressort of buiten het ressort, indien dit noodzakelijk is in verband met de veiligheid van personen.   

### Artikel  60  

1.  De gerechtshoven oordelen in hoger beroep over de daarvoor vatbare vonnissen, beschikkingen en uitspraken in burgerlijke zaken, strafzaken en belastingzaken van de rechtbanken in hun ressort.   
2.  Het eerste lid is van overeenkomstige toepassing op het aan hoger beroep onderworpen deel van het vonnis van een rechtbank in een strafzaak dat betrekking heeft op de vordering van de benadeelde partij indien de vordering meer dan € 1 750 bedraagt.   
3.  Het bestuur van het gerechtshof kan uit de bij het gerecht werkzame rechterlijke ambtenaren met rechtspraak belast raadsheren-commissarissen aanwijzen, belast met de behandeling van strafzaken.   

### Artikel  61  

De gerechtshoven nemen in eerste aanleg, tevens in hoogste ressort, kennis van jurisdictiegeschillen tussen rechtbanken binnen hun rechtsgebied, met uitzondering van geschillen als bedoeld in [artikel 8:9 van de Algemene wet bestuursrecht](../../../../../../../wet/algemene/wet/bestuursrecht/BWBR0005537/README.md).  

### Artikel  62  

1.  De gerechtshoven nemen in eerste aanleg, tevens in hoogste ressort, kennis van de voor hoger beroep vatbare burgerlijke zaken waarin partijen zijn overeengekomen deze bij de aanvang van het geding bij wege van prorogatie aanhangig te maken bij het gerechtshof dat in hoger beroep bevoegd zou zijn.   
2.  Het eerste lid is niet van toepassing op zaken die niet ter vrije bepaling van partijen staan.   

### Paragraaf  2  

####Vorming en bezetting van kamers

### Artikel  63  

1.  Het bestuur vormt voor het behandelen en beslissen van zaken waarvoor in verband met onverwijlde spoed een voorziening wordt gevraagd enkelvoudige kamers en bepaalt de bezetting daarvan. Deze kamers kunnen ook andere bij de wet aan hen toebedeelde zaken behandelen en beslissen.   
2.  Degene die zitting heeft in een enkelvoudige kamer als bedoeld in het eerste lid draagt de titel van voorzieningenrechter.   

### Artikel  64  

Het bestuur vormt voor het behandelen en beslissen van zaken waarin door de economische kamers van de rechtbanken vonnis is gewezen dan wel een bevel of een beschikking is gegeven, enkelvoudige en meervoudige kamers onder de benaming van economische kamers. Het bestuur bepaalt de bezetting van deze kamers.  

### Artikel  65  

Het bestuur van het gerechtshof te Amsterdam vormt voor het behandelen en beslissen in hoger beroep van zaken waarin door de douanekamers van de rechtbank te Haarlem uitspraak is gedaan enkelvoudige en meervoudige kamers onder de benaming van douanekamers. Het bestuur bepaalt de bezetting van deze kamers.  

### Artikel  66  

1.  Het bestuur van het gerechtshof te Amsterdam vormt voor het behandelen en beslissen van zaken als bedoeld in [Boek 2 van het Burgerlijk Wetboek](../../../../../../../wet/burgerlijk/wetboek/boek/2/BWBR0003045/README.md), de [artikelen 173](../../../../../../../wet/pensioenwet/BWBR0020809/README.md), [217](../../../../../../../wet/pensioenwet/BWBR0020809/README.md) en [218 van de Pensioenwet](../../../../../../../wet/pensioenwet/BWBR0020809/README.md), [artikel 5 van de Wet op de Europese ondernemingsraden](../../../../../../../wet/wet/op/de/europese/ondernemingsraden/BWBR0008508/README.md), [artikel 26 van de Wet op de ondernemingsraden](../../../../../../../wet/wet/op/de/ondernemingsraden/BWBR0002747/README.md), [artikel 36 van de Wet medezeggenschap op scholen](../../../../../../../wet/wet/medezeggenschap/op/scholen/BWBR0020685/README.md) en de [artikelen 997](../../../../../../../wet/wetboek/van/burgerlijke/rechtsvordering/BWBR0001827/README.md) en [1000 van het Wetboek van Burgerlijke Rechtsvordering](../../../../../../../wet/wetboek/van/burgerlijke/rechtsvordering/BWBR0001827/README.md) een meervoudige kamer onder de benaming van ondernemingskamer en bepaalt de bezetting daarvan.   
2.  De ondernemingskamer bestaat uit drie rechterlijke ambtenaren met rechtspraak belast en twee personen, niet zijnde rechterlijk ambtenaar, als deskundige leden. Op de deskundige leden zijn de artikelen 7, derde lid, 12 en 13 van deze wet en de [artikelen 46c](../../../../../../../wet/wet/rechtspositie/rechterlijke/ambtenaren/BWBR0008365/README.md), [46d](../../../../../../../wet/wet/rechtspositie/rechterlijke/ambtenaren/BWBR0008365/README.md), [46f](../../../../../../../wet/wet/rechtspositie/rechterlijke/ambtenaren/BWBR0008365/README.md), [46i, met uitzondering van het eerste lid, onderdeel c](../../../../../../../wet/wet/rechtspositie/rechterlijke/ambtenaren/BWBR0008365/README.md), [46j](../../../../../../../wet/wet/rechtspositie/rechterlijke/ambtenaren/BWBR0008365/README.md), [46l, eerste en derde lid](../../../../../../../wet/wet/rechtspositie/rechterlijke/ambtenaren/BWBR0008365/README.md), [46m](../../../../../../../wet/wet/rechtspositie/rechterlijke/ambtenaren/BWBR0008365/README.md), [46o](../../../../../../../wet/wet/rechtspositie/rechterlijke/ambtenaren/BWBR0008365/README.md) en [46p van de Wet rechtspositie rechterlijke ambtenaren](../../../../../../../wet/wet/rechtspositie/rechterlijke/ambtenaren/BWBR0008365/README.md) van overeenkomstige toepassing, met dien verstande dat voor de overeenkomstige toepassing van [artikel 46j](../../../../../../../wet/wet/rechtspositie/rechterlijke/ambtenaren/BWBR0008365/README.md) onderscheidenlijk [artikel 46o, tweede lid](../../../../../../../wet/wet/rechtspositie/rechterlijke/ambtenaren/BWBR0008365/README.md), onder functionele autoriteit wordt verstaan: bestuur onderscheidenlijk president van het gerecht.   
3.  Het bestuur van het gerechtshof te 's-Gravenhage vormt voor het behandelen en beslissen van zaken als bedoeld in [artikel 46d, onderdeel i, van de Wet op de ondernemingsraden](../../../../../../../wet/wet/op/de/ondernemingsraden/BWBR0002747/README.md) een meervoudige kamer en bepaalt de bezetting daarvan. Het tweede lid is van overeenkomstige toepassing.   
4.  De deskundige leden worden bij koninklijk besluit benoemd voor een periode van vijf jaar. Er kunnen ook plaatsvervangers worden benoemd.   
5.  De deskundige leden leggen alvorens zij met hun werkzaamheden aanvangen de eed of belofte af volgens het formulier zoals dat is vastgesteld in de tweede bijlage bij deze wet. Bij algemene maatregel van bestuur worden regels gesteld over hun beëdiging.   
6.  Bij algemene maatregel van bestuur worden regels gesteld over het kostuum, de afwezigheid, de afwisseling, de vergoeding voor reis- en verblijfskosten en nadere vergoeding van de deskundige leden en hun plaatsvervangers.   

### Artikel  67  

1.  Het bestuur van het gerechtshof te Arnhem vormt een meervoudige kamer die is belast met het behandelen en beslissen van zaken in beroep als bedoeld in de [artikelen 502](../../../../../../../wet/wet/van/15/januari/1921/BWBR0001903/README.md), [509v](../../../../../../../wet/wet/van/15/januari/1921/BWBR0001903/README.md) en [509ff van het Wetboek van Strafvordering](../../../../../../../wet/wet/van/15/januari/1921/BWBR0001903/README.md). Het bestuur bepaalt de bezetting van deze kamer.   
2.  Deze kamer is voorts belast met het verstrekken van adviezen ingevolge [artikel 43, derde lid, van de Wet overdracht tenuitvoerlegging strafvonnissen](../../../../../../../wet/wet/overdracht/tenuitvoerlegging/strafvonnissen/BWBR0004028/README.md).   
3.  Deze kamer wordt voor de beslissing in zaken in beroep als bedoeld in de [artikelen 502](../../../../../../../wet/wet/van/15/januari/1921/BWBR0001903/README.md), [509v](../../../../../../../wet/wet/van/15/januari/1921/BWBR0001903/README.md) en [509ff van het Wetboek van Strafvordering](../../../../../../../wet/wet/van/15/januari/1921/BWBR0001903/README.md) aangevuld met twee personen, niet zijnde rechterlijk ambtenaar, als deskundige leden. In de overige zaken kan de voorzitter van de kamer deze leden toevoegen. Op de deskundige leden zijn de artikelen 7, derde lid, 12 en 13 van deze wet en de [artikelen 46c](../../../../../../../wet/wet/rechtspositie/rechterlijke/ambtenaren/BWBR0008365/README.md), [46d](../../../../../../../wet/wet/rechtspositie/rechterlijke/ambtenaren/BWBR0008365/README.md), [46f](../../../../../../../wet/wet/rechtspositie/rechterlijke/ambtenaren/BWBR0008365/README.md), [46i, met uitzondering van het eerste lid, onderdeel c](../../../../../../../wet/wet/rechtspositie/rechterlijke/ambtenaren/BWBR0008365/README.md), [46j](../../../../../../../wet/wet/rechtspositie/rechterlijke/ambtenaren/BWBR0008365/README.md), [46l, eerste en derde lid](../../../../../../../wet/wet/rechtspositie/rechterlijke/ambtenaren/BWBR0008365/README.md), [46m](../../../../../../../wet/wet/rechtspositie/rechterlijke/ambtenaren/BWBR0008365/README.md), [46o](../../../../../../../wet/wet/rechtspositie/rechterlijke/ambtenaren/BWBR0008365/README.md) en [46p van de Wet rechtspositie rechterlijke ambtenaren](../../../../../../../wet/wet/rechtspositie/rechterlijke/ambtenaren/BWBR0008365/README.md) van overeenkomstige toepassing, met dien verstande dat voor de overeenkomstige toepassing van [artikel 46j](../../../../../../../wet/wet/rechtspositie/rechterlijke/ambtenaren/BWBR0008365/README.md) onderscheidenlijk [artikel 46o, tweede lid](../../../../../../../wet/wet/rechtspositie/rechterlijke/ambtenaren/BWBR0008365/README.md), onder functionele autoriteit wordt verstaan: bestuur onderscheidenlijk president van het gerecht.   
4.  De deskundige leden worden bij koninklijk besluit benoemd voor een periode van vijf jaar. Er kunnen ook plaatsvervangers worden benoemd.   
5.  De deskundige leden leggen alvorens zij met hun werkzaamheden aanvangen de eed of belofte af volgens het formulier zoals dat is vastgesteld in de tweede bijlage bij deze wet. Bij algemene maatregel van bestuur worden regels gesteld over hun beëdiging.   
6.  Bij algemene maatregel van bestuur worden regels gesteld over het kostuum, de afwezigheid, de afwisseling, de vergoeding voor reis- en verblijfskosten en nadere vergoeding van de deskundige leden en hun plaatsvervangers.   

### Artikel  68  

1.  Het bestuur van het gerechtshof te Arnhem vormt voor het behandelen en beslissen van zaken waarin door de militaire kamer van de rechtbank te Arnhem vonnis is gewezen een meervoudige kamer onder de benaming van militaire kamer. Het bestuur bepaalt de bezetting van deze kamer.   
2.  De militaire kamer bestaat uit twee rechterlijke ambtenaren met rechtspraak belast en een militair lid, dat bij voorkeur behoort tot het krijgsmachtdeel waartoe de verdachte behoort of behoorde. Bij de behandeling van een zaak tegen verdachten van verschillende krijgsmachtdelen bepaalt de voorzitter van de kamer uit welk krijgsmachtdeel het militaire lid afkomstig is. Op het militaire lid zijn de artikelen 7, derde lid, 12 en 13 van overeenkomstige toepassing.   
3.  De militaire kamer oordeelt ook over het beklag over niet vervolging in militaire zaken als bedoeld in [artikel 12 van het Wetboek van Strafvordering](../../../../../../../wet/wet/van/15/januari/1921/BWBR0001903/README.md).   

### Artikel  69  

1.  Het bestuur van het gerechtshof te Arnhem vormt voor het behandelen en beslissen van zaken als bedoeld in [artikel 132 van de Pachtwet](../../../../../../../wet/pachtwet/BWBR0002269/README.md), een meervoudige kamer onder de benaming van pachtkamer. Het bestuur bepaalt de bezetting van deze kamer.   
2.  De pachtkamer bestaat uit drie rechterlijke ambtenaren met rechtspraak belast en twee personen, niet zijnde rechterlijk ambtenaar, als deskundige leden. Op de deskundige leden zijn de artikelen 7, derde lid, 12 en 13 van overeenkomstige toepassing.   

### Artikel  69a  

1.  De deskundige leden van de pachtkamer van het gerechtshof en hun plaatsvervangers worden benoemd bij koninklijk besluit op voordracht van Onze Minister van Justitie. Zij worden genoemd raad, onderscheidenlijk plaatsvervangende raad in de pachtkamer van het gerechtshof.   
2.  Het bepaalde in de artikelen 48a, tweede, derde, vierde, vijfde lid en zesde lid, en 48b is mede op deze leden en hun plaatsvervangers van toepassing.   

### Artikel  70  

1.  Het bestuur van het gerechtshof te 's-Gravenhage vormt voor het behandelen en beslissen van zaken als bedoeld in [artikel 78, derde lid, van de Zaaizaad- en plantgoedwet 2005](../../../../../../../wet/zaaizaad-/en/plantgoedwet/2005/BWBR0018040/README.md), een meervoudige kamer onder de benaming van kamer voor het kwekersrecht. Het bestuur bepaalt de bezetting van deze kamer.   
2.  De kamer voor het kwekersrecht bestaat uit drie rechterlijke ambtenaren met rechtspraak belast en twee personen, niet zijnde rechterlijk ambtenaar, als deskundige leden. Op de deskundige leden zijn de artikelen 7, derde lid, 12 en 13 van overeenkomstige toepassing.   

### Artikel  71  

Het bestuur van het gerechtshof te Leeuwarden vormt enkelvoudige en meervoudige kamers voor het behandelen en beslissen van zaken op basis van de [Wet administratiefrechtelijke handhaving verkeersvoorschriften](../../../../../../../wet/wet/mulder/BWBR0004581/README.md) en op basis van [artikel 154b van de Gemeentewet](../../../../../../../wet/gemeentewet/BWBR0005416/README.md). Het bestuur bepaalt de bezetting van deze kamers.  

### Afdeling  5  

####De Hoge Raad

### Artikel  72  

1.  De Hoge Raad bestaat uit een president, ten hoogste zeven vice-presidenten, ten hoogste dertig raadsheren en ten hoogste vijftien raadsheren in buitengewone dienst.   
2.  De raadsheren in buitengewone dienst verrichten, als raadsheer, werkzaamheden voorzover zij daartoe door de president worden opgeroepen.   
3.  Bij de Hoge Raad is een griffier werkzaam.   
4.  Bij de Hoge Raad kunnen gerechtsauditeurs en een substituut-griffier werkzaam zijn.   
5.  Voor de toepassing van het eerste lid worden de president van, de vice-presidenten van en de raadsheren in de Hoge Raad aan wie buitengewoon verlof zonder behoud van bezoldiging is verleend, voor de duur van dat verlof en gedurende ten hoogste een jaar daarna buiten beschouwing gelaten.   
6.  Voor de toepassing van het eerste lid worden rechterlijke ambtenaren die zijn aangesteld voor een minder dan volledige arbeidsduur, geteld overeenkomstig de breuk die hun arbeidsduur aangeeft.   

### Artikel  73  

1.  In geval van ziekte of andere verhindering wordt de president vervangen door een vice-president.   
2.  In geval van ziekte of andere verhindering van de griffier wordt hij, bij gebreke van een substituut-griffier, vervangen door een waarnemend griffier.   
3.  De waarnemend griffiers worden door Onze Minister benoemd op aanbeveling van de Hoge Raad. Alvorens voor de eerste keer door de president van de Hoge Raad te worden opgeroepen leggen zij de eed of belofte af. Bij of krachtens algemene maatregel van bestuur wordt het formulier voor de eed of belofte vastgesteld en worden regels gesteld over de beëdiging. Aan een waarnemend griffier wordt volgens bij of krachtens algemene maatregel van bestuur te stellen regels door Onze Minister een vergoeding toegekend.   
4.  Een waarnemend griffier wordt op eigen verzoek door Onze Minister ontslagen. Onze Minister stelt de president van de Hoge Raad hiervan op de hoogte.   
5.  Onze Minister kan een waarnemend griffier ontslaan: 

a. indien hij gedurende een periode van ten minste drie jaar geen griffierswerkzaamheden heeft verricht;  

b. op grond van ongeschiktheid anders dan wegens ziekte; of  

c. wegens het doen of nalaten van iets wat een persoon, werkzaam ten behoeve van de Hoge Raad, behoort na te laten of te doen.     

### Artikel  74  

De Hoge Raad geeft advies of inlichtingen wanneer dat vanwege de regering wordt gevraagd.  

### Artikel  75  

1.  De Hoge Raad vormt, op voorstel van de president, een of meer meervoudige kamers en, voor de gevallen waarin de wet dat voorschrijft, een of meer enkelvoudige kamers en bepaalt de bezetting daarvan.   
2.  Bij de Hoge Raad worden zaken, behoudens bij de wet bepaalde uitzonderingen, behandeld en beslist door vijf leden van een meervoudige kamer, van wie een als voorzitter optreedt.   
3.  De voorzitter van een meervoudige kamer kan bepalen dat een zaak die daarvoor naar zijn oordeel geschikt is, wordt behandeld en beslist door drie leden van die kamer. Indien de zaak naar het oordeel van een van deze leden ongeschikt is voor behandeling en beslissing door drie leden, wordt de behandeling voortgezet door vijf leden.   
4.  De Hoge Raad stelt, op voorstel van de president, een reglement van inwendige dienst vast. In dit reglement wordt de indeling in kamers vastgelegd.   
5.  Het reglement wordt gepubliceerd in de Staatscourant.   

### Artikel  76  

1.  De Hoge Raad neemt in eerste instantie, tevens in hoogste ressort, kennis van de ambtsmisdrijven en ambtsovertredingen begaan door de leden van de Staten-Generaal, de ministers en de staatssecretarissen.   
2.  Onder ambtsmisdrijven en ambtsovertredingen worden hier begrepen strafbare feiten begaan onder een der verzwarende omstandigheden omschreven in [artikel 44 van het Wetboek van Strafrecht](../../../../../../../wet/wet/van/3/maart/1881/BWBR0001854/README.md).   
3.  In de gedingen, bedoeld in het eerste en tweede lid, is de Hoge Raad tevens bevoegd kennis te nemen van de vordering tot vergoeding van kosten en schaden ten behoeve van de benadeelde partij.   
4.  In de gedingen, bedoeld in het eerste en tweede lid, oordeelt de Hoge Raad met een aantal van tien raadsheren. Bij het staken der stemmen wordt een uitspraak ten voordele van de verdachte gedaan.   

### Artikel  77  

1.  De Hoge Raad neemt in eerste aanleg, tevens in hoogste ressort, kennis van jurisdictiegeschillen tussen: 

a. rechtbanken, tenzij artikel 61 van toepassing is;  

b. gerechtshoven;  

c. een gerechtshof en een rechtbank;  

d. een tot de rechterlijke macht behorend gerecht en een niet tot de rechterlijke macht behorend gerecht;  

e. administratieve rechters, tenzij een andere administratieve rechter daartoe bevoegd is.     
2.  Indien het jurisdictiegeschil is gerezen tussen de Hoge Raad en een ander in het eerste lid genoemd gerecht, wordt de Hoge Raad ter beslissing daarvan zoveel mogelijk samengesteld uit raadsheren die van de zaak nog geen kennis genomen hebben.   

### Artikel  78  

1.  De Hoge Raad neemt kennis van het beroep in cassatie tegen de handelingen, arresten, vonnissen en beschikkingen van de gerechtshoven en de rechtbanken, ingesteld hetzij door een partij, hetzij «in het belang der wet» door de procureur-generaal bij de Hoge Raad.   
2.  Het eerste lid is niet van toepassing op de handelingen en uitspraken van de rechtbanken in zaken waarvan zij als administratieve rechter kennis nemen.   
3.  Het eerste lid is voorts niet van toepassing ten aanzien van de handelingen en beslissingen van de rechtbanken en van het gerechtshof te Leeuwarden in zaken met betrekking tot de [Wet administratiefrechtelijke handhaving verkeersvoorschriften](../../../../../../../wet/wet/mulder/BWBR0004581/README.md) en in zaken betreffende bestuurlijke boeten opgelegd op grond van [artikel 154b van de Gemeentewet](../../../../../../../wet/gemeentewet/BWBR0005416/README.md), met dien verstande dat de Hoge Raad wel kennis neemt van de eis tot «cassatie in het belang der wet» door de procureur-generaal.   
4.  De Hoge Raad neemt kennis van het beroep in cassatie tegen uitspraken van de administratieve rechter voorzover dit bij wet is bepaald.   
5.  Een partij kan geen beroep in cassatie instellen indien voor haar een ander gewoon rechtsmiddel openstaat of heeft opengestaan.   
6.  Cassatie «in het belang der wet» kan niet worden ingesteld indien voor partijen een gewoon rechtsmiddel openstaat en brengt geen nadeel toe aan de rechten door partijen verkregen   

### Artikel  79  

1.  De Hoge Raad vernietigt handelingen, arresten, vonnissen en beschikkingen: 

a. wegens verzuim van vormen voorzover de niet-inachtneming daarvan uitdrukkelijk met nietigheid is bedreigd of zodanige nietigheid voortvloeit uit de aard van de niet in acht genomen vorm;  

b. wegens schending van het recht met uitzondering van het recht van vreemde staten.     
2.  Feiten waaruit het gelden of niet gelden van een regel van gewoonterecht wordt afgeleid, worden voorzover zij bewijs behoeven, alleen op grond van de bestreden beslissing als vaststaande aangenomen.   

### Artikel  80  

1.  Tegen een vonnis of een beschikking van een kantonrechter in een burgerlijke zaak waartegen geen hoger beroep kan of kon worden ingesteld, kan een partij slechts beroep in cassatie instellen wegens: 

a. het niet inhouden van de gronden waarop het vonnis of de beschikking berust;  

b. het niet in het openbaar gedaan zijn van het vonnis of, voorzover rechtens vereist, de beschikking;  

c. onbevoegdheid; of  

d. overschrijding van rechtsmacht.     
2.  Een vonnis van een kantonrechter in een strafzaak kan, afgezien van het geval van cassatie «in het belang der wet», wegens geen ander verzuim van vormen worden vernietigd dan wegens: 

a. het niet inhouden van het ten laste gelegde dan wel, in geval van een bewezenverklaring, het ten laste gelegde alsmede de gronden waarop het vonnis berust;  

b. het niet beslissen op de grondslag van de tenlastelegging;  

c. het niet geven van de beslissing, bedoeld in [artikel 358, derde lid, van het Wetboek van Strafvordering](../../../../../../../wet/wet/van/15/januari/1921/BWBR0001903/README.md), dan wel het niet geven van de redenen voor deze beslissing; of  

d. het niet in het openbaar gewezen zijn van het vonnis.     

### Artikel  81  

Indien de Hoge Raad oordeelt dat een aangevoerde klacht niet tot cassatie kan leiden en niet noopt tot beantwoording van rechtsvragen in het belang van de rechtseenheid of de rechtsontwikkeling, kan hij zich bij de vermelding van de gronden van zijn beslissing beperken tot dit oordeel.  

### Artikel  82  

1.  De Hoge Raad is belast met de beëdiging van functionarissen ten aanzien van wie zulks bij of krachtens de wet is bepaald.   
2.  De in het eerste lid bedoelde taak wordt uitgeoefend door de president van de Hoge Raad. De beëdiging geschiedt op vordering van de procureur-generaal.   

### Artikel  83  

De rechtbanken, de gerechtshoven en de presidenten geven inlichtingen wanneer die door de Hoge Raad voor de behandeling van een zaak noodzakelijk worden geacht.  

### AFDELING  6  

####RAAD VOOR DE RECHTSPRAAK

### Paragraaf  1  

####Inrichting

### Artikel  84  

1.  Er is een Raad voor de rechtspraak.   
2.  De Raad bestaat uit vijf leden.   
3.  De leden van de Raad worden bij koninklijk besluit op voordracht van Onze Minister benoemd voor een periode van zes jaar. Zij kunnen eenmaal worden herbenoemd voor een periode van drie jaar.   
4.  Van de vijf leden van de Raad zijn drie leden rechterlijke ambtenaren met rechtspraak belast dan wel met rechtspraak belaste leden van de Centrale Raad van Beroep of het College van Beroep voor het bedrijfsleven, die hun rechtsprekend ambt op basis van een aanstelling als bedoeld in [artikel 5f, eerste lid, van de Wet rechtspositie rechterlijke ambtenaren](../../../../../../../wet/wet/rechtspositie/rechterlijke/ambtenaren/BWBR0008365/README.md) vervullen. De overige twee leden van de Raad zijn geen rechterlijke ambtenaren met rechtspraak belast, dan wel met rechtspraak belaste leden van de Centrale Raad van Beroep of het College van Beroep voor het bedrijfsleven.   
5.  Een van de rechterlijke leden wordt bij koninklijk besluit op voordracht van Onze Minister tot voorzitter van de Raad benoemd.   
6.  De leden kunnen niet tevens zijn: 

a. lid van het bestuur van een gerecht;  

b. lid van de Staten-Generaal;  

c. minister of staatssecretaris;  

d. vice-president of lid van de Raad van State;  

e. president of lid van de Algemene Rekenkamer;  

f. Nationale ombudsman of substituut-ombudsman;  

g. ambtenaar bij een ministerie, alsmede de daaronder ressorterende instellingen, diensten en bedrijven;  

h. rechterlijk ambtenaar, als bedoeld in artikel 1, onderdeel b, onder 1° en 4° tot en met 9°;  

i. lid van het College van Afgevaardigden, bedoeld in artikel 90.     

### Artikel  85  

1.  Voorafgaand aan de voordracht, bedoeld in artikel 84, derde lid, stelt Onze Minister in overeenstemming met de Raad een lijst vast van maximaal zes personen die voor de vervulling van de desbetreffende vacature in aanmerking lijken te komen.   
2.  De lijst wordt ter beschikking gesteld aan een commissie van aanbeveling. Deze bestaat uit een president van een gerecht, een vertegenwoordiger van de Nederlandse Vereniging voor Rechtspraak, een lid van het College van afgevaardigden, een directeur bedrijfsvoering van een gerecht en een door Onze Minister aangewezen persoon. De president is voorzitter.   
3.  De commissie stelt uit de lijst een aanbeveling op van maximaal drie personen. Zij zendt deze uiterlijk acht weken na vaststelling van de lijst aan Onze Minister.   
4.  Bij algemene maatregel van bestuur kunnen nadere regels worden gesteld omtrent de procedure, bedoeld in dit artikel.   

### Artikel  86  

1.  De rechterlijke leden van de Raad ontvangen in verband met het verrichten van de werkzaamheden als lid van de Raad een toelage op het salaris dat zij als rechterlijk ambtenaar, lid van de Centrale Raad van Beroep of lid van het College van Beroep voor het bedrijfsleven genieten. Het bedrag van de toelage is gelijk aan het verschil tussen dat salaris en de bij algemene maatregel van bestuur voor de functie van rechterlijk lid van de Raad vast te stellen salarishoogte. Toekenning van de toelage geschiedt door de Raad voor de rechtspraak uitgezonderd het betrokken lid.   
2.  Een lid van de Raad wordt bij koninklijk besluit op voordracht van Onze Minister ontslagen bij de aanvaarding van een ambt dat of een betrekking die volgens artikel 84 onverenigbaar is met het lidmaatschap van de Raad. Een niet-rechterlijk lid van de Raad wordt tevens als lid van de Raad bij koninklijk besluit op voordracht van Onze Minister ontslagen indien hij wordt benoemd als rechterlijk ambtenaar met rechtspraak belast, met rechtspraak belast lid van de Centrale Raad van Beroep of met rechtspraak belast lid van het College van Beroep voor het bedrijfsleven.   
3.  Een rechterlijk lid van de Raad wordt bij koninklijk besluit op voordracht van Onze Minister ontslagen onderscheidenlijk geschorst als lid van de Raad indien hij als rechterlijk ambtenaar met rechtspraak belast dan wel met rechtspraak belast lid van de Centrale Raad van Beroep of het College van Beroep voor het bedrijfsleven wordt ontslagen onderscheidenlijk geschorst, tenzij dat ontslag of die schorsing alleen een rechtsprekend ambt betreft dat hij niet op basis van een aanstelling als bedoeld in [artikel 5f, eerste lid, van de Wet rechtspositie rechterlijke ambtenaren](../../../../../../../wet/wet/rechtspositie/rechterlijke/ambtenaren/BWBR0008365/README.md) vervult.   
4.  Een rechterlijk lid van de Raad wordt op eigen verzoek bij koninklijk besluit op voordracht van Onze Minister ontslagen.   
5.  Een niet-rechterlijk lid van de Raad wordt disciplinair gestraft, geschorst en ontslagen bij koninklijk besluit op voordracht van Onze Minister.   
6.  Ten aanzien van een niet-rechterlijk lid van de Raad worden de in de [Ambtenarenwet](../../../../../../../wet/ambtenarenwet/BWBR0001947/README.md) aan het bevoegd gezag toegekende bevoegdheden uitgeoefend door de Raad, uitgezonderd het niet-rechterlijk lid van de Raad. Bij of krachtens algemene maatregel van bestuur worden nadere regels gesteld omtrent de uitoefening van rechtspositionele bevoegdheden ten aanzien van een niet-rechterlijk lid door de Raad uitgezonderd het niet-rechterlijk lid.   
7.  Ten aanzien van een rechterlijk lid van de Raad worden de in de [artikelen 7](../../../../../../../wet/wet/rechtspositie/rechterlijke/ambtenaren/BWBR0008365/README.md), [17](../../../../../../../wet/wet/rechtspositie/rechterlijke/ambtenaren/BWBR0008365/README.md), [18](../../../../../../../wet/wet/rechtspositie/rechterlijke/ambtenaren/BWBR0008365/README.md), [18a](../../../../../../../wet/wet/rechtspositie/rechterlijke/ambtenaren/BWBR0008365/README.md), [40](../../../../../../../wet/wet/rechtspositie/rechterlijke/ambtenaren/BWBR0008365/README.md), [45](../../../../../../../wet/wet/rechtspositie/rechterlijke/ambtenaren/BWBR0008365/README.md) en [46 van de Wet rechtspositie rechterlijke ambtenaren](../../../../../../../wet/wet/rechtspositie/rechterlijke/ambtenaren/BWBR0008365/README.md) aan het gerechtsbestuur toegekende bevoegdheden uitgeoefend door de Raad uitgezonderd het rechterlijk lid. Bij of krachtens algemene maatregel van bestuur worden nadere regels gesteld omtrent de uitoefening van rechtspositionele bevoegdheden ten aanzien van een rechterlijk lid door de Raad uitgezonderd het rechterlijk lid.   
8.  Bij algemene maatregel van bestuur worden nadere regels gesteld over de rechtspositie van de leden van de Raad, waaronder in ieder geval regels betreffende de in het eerste lid bedoelde toelage van de rechterlijke leden alsmede het salaris van een niet-rechterlijk lid.   

### Artikel  87  

1.  De Raad kan alleen beslissingen nemen indien ten minste drie leden aanwezig zijn.   
2.  De Raad beslist bij meerderheid van stemmen.   
3.  Indien de stemmen staken, geeft de stem van de voorzitter de doorslag.   
4.  De Raad stelt bij reglement nadere regels vast met betrekking tot zijn werkwijze en besluitvorming. Het reglement wordt aan Onze Minister gezonden en gepubliceerd in de Staatscourant.   

### Artikel  88  

De Raad kan een of meer leden machtigen een of meer van zijn bevoegdheden uit te oefenen. [Afdeling 10.1.1 van de Algemene wet bestuursrecht](../../../../../../../wet/algemene/wet/bestuursrecht/BWBR0005537/README.md) is van overeenkomstige toepassing.  

### Artikel  89  

1.  Te zijner ondersteuning beschikt de Raad over een bureau.   
2.  Ten aanzien van de tot het bureau behorende ambtenaren worden de in de [Ambtenarenwet](../../../../../../../wet/ambtenarenwet/BWBR0001947/README.md) aan het bevoegd gezag toegekende bevoegdheden uitgeoefend door de Raad.   
3.  Bij of krachtens algemene maatregel van bestuur worden nadere regels gesteld omtrent de uitoefening van rechtspositionele bevoegdheden door de Raad ten aanzien van de tot het bureau behorende ambtenaren.   

### Artikel  90  

1.  Er is een College van afgevaardigden.   
2.  Het College bestaat uit vertegenwoordigers van de gerechten, de Centrale Raad van Beroep en het College van Beroep voor het bedrijfsleven. Bij algemene maatregel van bestuur worden nadere regels gesteld omtrent de samenstelling en inrichting van het College en de afvaardiging van de leden.   
3.  Het College heeft tot taak de Raad gevraagd of ongevraagd te adviseren omtrent de uitvoering van zijn taken.   
4.  De Raad verstrekt desgevraagd aan het College de voor de uitoefening van zijn taak benodigde inlichtingen.   

### Paragraaf  2  

####Taken en bevoegdheden

### Artikel  91  

1.  De Raad is belast met: 

a. de voorbereiding van de begroting voor de Raad en de gerechten gezamenlijk;  

b. de toekenning van budgetten ten laste van de rijksbegroting aan de gerechten;  

c. de ondersteuning van de bedrijfsvoering bij de gerechten;  

d. het toezicht op de uitvoering van de begroting door de gerechten;  

e. het toezicht op de bedrijfsvoering bij de gerechten;  

f. landelijke activiteiten op het gebied van werving, selectie, aanstelling, benoeming en opleiding van het personeel bij de gerechten.     
2.  Ter uitvoering van de in het eerste lid, onder c en e, genoemde taken is de zorg van de Raad in het bijzonder gericht op: 

a. automatisering en bestuurlijke informatievoorziening;  

b. huisvesting en beveiliging;  

c. de kwaliteit van de bestuurlijke en organisatorische werkwijze van de gerechten;  

d. personeelsaangelegenheden;  

e. overige materiële voorzieningen.     

### Artikel  92  

1.  De Raad kan ter uitvoering van de in artikel 91 genoemde taken algemene aanwijzingen geven aan de besturen van de gerechten voorzover dit noodzakelijk is met het oog op een goede bedrijfsvoering van de gerechten.   
2.  Alvorens een aanwijzing te geven stelt de Raad het College van afgevaardigden in de gelegenheid zijn zienswijze kenbaar te maken. In de motivering van de aanwijzing geeft de Raad aan op welke wijze hij de zienswijze van het College in zijn beoordeling heeft betrokken.   
3.  Een aanwijzing wordt gepubliceerd in de Staatscourant.   

### Artikel  93  

1.  Onze Minister kan algemene aanwijzingen geven betreffende de uitvoering van de in artikel 91 genoemde taken door de Raad voorzover dit noodzakelijk is met het oog op een goede bedrijfsvoering van de rechterlijke organisatie.   
2.  Alvorens een aanwijzing te geven als bedoeld in het eerste lid, stelt Onze Minister de Raad in de gelegenheid schriftelijk zijn zienswijze kenbaar te maken.   
3.  Onze Minister deelt de Raad de voorgenomen aanwijzing en de motivering daarvan schriftelijk mede. Onze Minister kan de Raad voor het kenbaar maken van zijn zienswijze een termijn stellen. De zienswijze van de Raad wordt schriftelijk en gemotiveerd gegeven.   
4.  Indien de zienswijze van de Raad luidt dat de aanwijzing in strijd zal zijn met artikel 109, wordt de aanwijzing niet gegeven.   
5.  De aanwijzing wordt gepubliceerd in de Staatscourant.   
6.  [Artikel 8:2, onderdelen a en b, van de Algemene wet bestuursrecht](../../../../../../../wet/algemene/wet/bestuursrecht/BWBR0005537/README.md) is van overeenkomstige toepassing.   

### Artikel  94  

De Raad heeft tot taak ondersteuning te bieden aan activiteiten van de gerechten die gericht zijn op uniforme rechtstoepassing en bevordering van de juridische kwaliteit.  

### Artikel  95  

1.  De Raad heeft tot taak regering en Staten-Generaal te adviseren omtrent algemeen verbindende voorschriften en te voeren beleid van het Rijk op het terrein van de rechtspleging. De adviezen van de Raad worden vastgesteld na overleg met de gerechten.   
2.  [Hoofdstuk 4 van de Kaderwet adviescolleges](../../../../../../../wet/kaderwet/adviescolleges/BWBR0008159/README.md) is van overeenkomstige toepassing.   

### Artikel  96  

1.  Bij de uitvoering van de taken, bedoeld in de artikelen 94 en 95, treedt de Raad niet in de procesrechtelijke behandeling van, de inhoudelijke beoordeling van alsmede de beslissing in een concrete zaak.   
2.  Bij de uitvoering van de overige taken en bevoegdheden, toegedeeld bij of krachtens deze wet, is het eerste lid van overeenkomstige toepassing met dien verstande dat de Raad ook niet treedt in de procesrechtelijke behandeling van, de inhoudelijke beoordeling van alsmede de beslissing in categorieën van zaken.   

### Paragraaf  3  

####Planning en bekostiging

### Artikel  97  

1.  Bij algemene maatregel van bestuur worden regels gesteld met betrekking tot de financiering van de rechtspraak. Daartoe behoren in elk geval regels betreffende: 

a. de objectieve meting van de werklast bij de gerechten;  

b. de vergoeding van de gerechtskosten;  

c. de voorschriften die aan de financiering kunnen worden verbonden in verband met de activiteiten van de gerechten en de daaraan verbonden werklast;  

d. de wijze waarop bij de financiering rekening kan worden gehouden met de naleving van de in onderdeel c bedoelde voorschriften in de voorafgaande periode;  

e. het door de Raad en de gerechten toe te passen begrotingsstelsel.     
2.  Voordat een voordracht voor een krachtens het eerste lid vast te stellen algemene maatregel van bestuur wordt gedaan, stelt Onze Minister de Raad in de gelegenheid schriftelijk zijn zienswijze kenbaar te maken. In de nota van toelichting bij de algemene maatregel van bestuur wordt aangegeven in hoeverre en op welke gronden van de zienswijze van de Raad is afgeweken.   
3.  De voordracht voor een krachtens het eerste lid vast te stellen algemene maatregel van bestuur wordt niet eerder gedaan dan vier weken nadat het ontwerp aan beide kamers der Staten-Generaal is voorgelegd.   
4.  In het verslag, bedoeld in artikel 104, eerste lid, besteedt de Raad aandacht aan de wijze waarop de algemene maatregel van bestuur is toegepast. Daarbij geeft de Raad aan op welke wijze de toepassing van de regeling zich verhoudt tot de kwaliteit van de taakuitvoering door de gerechten en doet hij zo nodig voorstellen tot wijziging.   

### Artikel  98  

1.  Met inachtneming van de regels, bedoeld in artikel 97, eerste lid, stelt de Raad jaarlijks, voorafgaand aan het desbetreffende begrotingsjaar, een voorstel vast voor een begroting van de Raad en de gerechten gezamenlijk, met inbegrip van de aan het toe te kennen budget te verbinden voorschriften, alsmede een meerjarenraming voor ten minste vier op het begrotingsjaar volgende jaren.   
2.  Alvorens de Raad het begrotingsvoorstel en de meerjarenraming vaststelt, voert de Raad overleg met de gerechten.   
3.  De Raad zendt het begrotingsvoorstel en de meerjarenraming voor een door Onze Minister te bepalen tijdstip aan Onze Minister.   
4.  Bij of krachtens algemene maatregel van bestuur kunnen regels worden gesteld met betrekking tot de voorbereiding en de inrichting van het begrotingsvoorstel en de meerjarenraming, met inbegrip van de daarbij behorende toelichting en bijlagen.   

### Artikel  99  

1.  De ontwerp-begroting, bedoeld in [artikel 12, eerste lid, van de Comptabiliteitswet 2001](../../../../../../../wet/comptabiliteitswet/2001/BWBR0013891/README.md), wordt door Onze Minister opgesteld in overeenstemming met het begrotingsvoorstel van de Raad, tenzij zich het geval voordoet, bedoeld in het derde lid.   
2.  Indien Onze Minister zich met het oog op een rechtmatig en doelmatig beheer van 's Rijks gelden niet kan verenigen met het begrotingsvoorstel van de Raad of een onderdeel daarvan, deelt hij dit mede aan de Raad en voert hij hierover met de Raad overleg.   
3.  Indien het in het tweede lid bedoelde overleg niet tot overeenstemming leidt en Onze Minister overwegende bezwaren houdt, wordt het begrotingsvoorstel van de Raad of het desbetreffende onderdeel daarvan in gewijzigde vorm opgenomen in de ontwerp-begroting, bedoeld in [artikel 12, eerste lid, van de Comptabiliteitswet 2001](../../../../../../../wet/comptabiliteitswet/2001/BWBR0013891/README.md).   
4.  In de toelichting op het voorstel van wet geeft Onze Minister aan welke voorschriften hij voornemens is aan het krachtens artikel 100 toe te kennen budget te verbinden. Het eerste tot en met het derde lid zijn van overeenkomstige toepassing.   

### Artikel  100  

Met inachtneming van de regels, bedoeld in artikel 97, eerste lid, kent Onze Minister jaarlijks aan de Raad een budget toe ten laste van de rijksbegroting ten behoeve van de activiteiten van de Raad en de gerechten gezamenlijk. Aan de toekenning kan Onze Minister voorschriften verbinden.  

### Artikel  101  

Onze Minister deelt zo spoedig mogelijk na de aanhangigmaking van het voorstel van wet tot vaststelling van de begroting van het Ministerie van Justitie bij de Raad van State, aan de Raad mede welk budget, met inbegrip van de daaraan te verbinden voorschriften, voor het komende begrotingsjaar voorlopig kan worden verwacht. Hij deelt daarbij mede op welke wijze het geraamde budget is berekend.  

### Artikel  102  

1.  De Raad stelt jaarlijks een jaarplan vast voor de Raad en de gerechten gezamenlijk. Het plan omvat: 

a. een omschrijving van de voorgenomen activiteiten ter uitvoering van de in artikel 91 genoemde taken voor het jaar volgend op het jaar waarin het plan is vastgesteld;  

b. een begroting voor het komende begrotingsjaar.     
2.  De Raad stelt de begroting vast in overeenstemming met het geraamde budget, bedoeld in artikel 101.   
3.  De Raad zendt het jaarplan voor een door Onze Minister te bepalen tijdstip aan Onze Minister. Onze Minister zendt het jaarplan onverwijld aan de beide kamers der Staten-Generaal.   
4.  Bij of krachtens algemene maatregel van bestuur kunnen regels worden gesteld met betrekking tot de inrichting van het jaarplan.   

### Artikel  103  

1.  Onze Minister maakt aan de Raad zo spoedig mogelijk na de vaststelling van de begroting van het Ministerie van Justitie bekend, welk budget hij toekent aan de Raad en de gerechten gezamenlijk. Indien het budget afwijkt van het geraamde budget, bedoeld in artikel 101, is de tweede volzin van dat artikel van overeenkomstige toepassing.   
2.  Indien het budget afwijkt van het geraamde budget, bedoeld in artikel 101, wijzigt de Raad de begroting.   
3.  Beslissingen tot andere wijzigingen van de begroting kunnen tot uiterlijk het eind van het desbetreffende begrotingsjaar worden genomen.   
4.  De Raad doet de noodzakelijke uitgaven binnen de grenzen van de vastgestelde of gewijzigde begroting.   

### Artikel  104  

1.  De Raad dient jaarlijks voor een door Onze Minister te bepalen tijdstip bij Onze Minister een verslag in. Onze Minister zendt het verslag onverwijld aan de beide kamers der Staten-Generaal.   
2.  Het verslag bestaat uit de jaarrekening met bijbehorende begroting, de daarin aangebrachte wijzigingen, het jaarverslag en overige financiële gegevens.   
3.  In de jaarrekening wordt rekening en verantwoording afgelegd van het financiële beheer van de Raad en de gerechten gezamenlijk over het voorafgaande begrotingsjaar.   
4.  In het jaarverslag wordt vermeld op welke wijze de werkzaamheden ten behoeve waarvan het budget ten laste van de rijksbegroting is verleend, zijn uitgevoerd. Daarbij wordt aangegeven op welke wijze deze werkzaamheden zich verhouden tot het plan zoals dit overeenkomstig artikel 102 voor het desbetreffende jaar is vastgesteld, de plannen, bedoeld in artikel 31, eerste lid, en de verslagen, bedoeld in artikel 35, eerste lid.   
5.  Het verslag omvat een verklaring omtrent de getrouwheid en de rechtmatigheid, afgegeven door een door de Raad aangewezen accountant als bedoeld in [artikel 393, eerste lid, van Boek 2 van het Burgerlijk Wetboek](../../../../../../../wet/burgerlijk/wetboek/boek/2/BWBR0003045/README.md). De accountant voegt bij de verklaring een rapport naar aanleiding van de controle op het financiële beheer. Bij de aanwijzing van de accountant wordt bedongen dat aan Onze Minister op diens verzoek inzicht wordt geboden in de controle-rapporten van de accountant.   
6.  Onze Minister kan een aanwijzing vaststellen inzake de reikwijdte en de intensiteit van de accountantscontrole.   
7.  Bij of krachtens algemene maatregel van bestuur kunnen regels worden gesteld omtrent de inrichting van het verslag.   

### Artikel  104a  

1.  In afwijking van [artikel 32, eerste lid, van de Comptabiliteitswet 2001](../../../../../../../wet/comptabiliteitswet/2001/BWBR0013891/README.md), verricht de Raad namens de Staat privaatrechtelijke rechtshandelingen voorzover die voortvloeien uit het door hem beheerde deel van de begroting van het Ministerie van Justitie, tenzij bij of krachtens de wet is bepaald dat een andere minister dan Onze Minister de rechtshandeling verricht.   
2.  De [artikelen 32, vierde lid](../../../../../../../wet/comptabiliteitswet/2001/BWBR0013891/README.md), en [39 van de Comptabiliteitswet 2001](../../../../../../../wet/comptabiliteitswet/2001/BWBR0013891/README.md) zijn van overeenkomstige toepassing.   

### Paragraaf  4  

####Toezicht

### Artikel  105  

De Raad verstrekt desgevraagd aan Onze Minister de voor de uitoefening van zijn taak benodigde inlichtingen.  

### Artikel  106  

1.  Een beslissing van de Raad ter uitvoering van de in artikel 91 genoemde taken kan op voordracht van Onze Minister bij koninklijk besluit worden vernietigd indien de beslissing kennelijk in strijd is met het recht of het belang van een goede bedrijfsvoering van de rechterlijke organisatie. De [artikelen 10:36](../../../../../../../wet/algemene/wet/bestuursrecht/BWBR0005537/README.md), [10:37](../../../../../../../wet/algemene/wet/bestuursrecht/BWBR0005537/README.md), [10:38 tot en met 10:45 van de Algemene wet bestuursrecht](../../../../../../../wet/algemene/wet/bestuursrecht/BWBR0005537/README.md) zijn van overeenkomstige toepassing.   
2.  [Artikel 8:4, onderdeel a, van de Algemene wet bestuursrecht](../../../../../../../wet/algemene/wet/bestuursrecht/BWBR0005537/README.md) is van overeenkomstige toepassing.   

### Artikel  107  

1.  In geval van ongeschiktheid anders dan wegens ziekte kan Onze Minister een of meer leden van de Raad voordragen voor ontslag als lid van de Raad. In geval van een ernstig vermoeden voor het bestaan van ongeschiktheid anders dan wegens ziekte, kan Onze Minister een of meer leden van de Raad voordragen voor schorsing als lid van de Raad.   
2.  De schorsing of het ontslag geschiedt bij koninklijk besluit.   
3.  Indien alle leden van de Raad zijn geschorst of ontslagen, kan Onze Minister bij de Raad een of meer tijdelijke bewindvoerders aanstellen. Artikel 84, zesde lid, is van overeenkomstige toepassing. Bij de aanstelling wordt een termijn bepaald voor de bewindvoering.   

### Artikel  108  

1.  Tegen een besluit op grond van artikel 107, eerste en tweede lid, kan een belanghebbende beroep instellen bij de Hoge Raad.   
2.  De Hoge Raad beoordeelt of de Kroon in redelijkheid tot het oordeel heeft kunnen komen dat sprake is van ongeschiktheid anders dan wegens ziekte, onderscheidenlijk een ernstig vermoeden voor het bestaan daarvan, alsmede of Onze Minister bij zijn voordracht in strijd met artikel 109 heeft gehandeld.   
3.  Op het beroep is [hoofdstuk 8 van de Algemene wet bestuursrecht](../../../../../../../wet/algemene/wet/bestuursrecht/BWBR0005537/README.md), met uitzondering van [afdeling 8.1.1](../../../../../../../wet/algemene/wet/bestuursrecht/BWBR0005537/README.md) en de [artikelen 8:10,](../../../../../../../wet/algemene/wet/bestuursrecht/BWBR0005537/README.md)[8:11](../../../../../../../wet/algemene/wet/bestuursrecht/BWBR0005537/README.md), [8:13](../../../../../../../wet/algemene/wet/bestuursrecht/BWBR0005537/README.md) en [8:86](../../../../../../../wet/algemene/wet/bestuursrecht/BWBR0005537/README.md), van overeenkomstige toepassing.   

### Artikel  109  

Bij de uitvoering van de bevoegdheden, toegedeeld bij of krachtens deze wet, treedt Onze Minister niet in de procesrechtelijke behandeling van, de inhoudelijke beoordeling van alsmede de beslissing in een concrete zaak of in categorieën van zaken.  

### Hoofdstuk  3  

####De procureur-generaal bij de Hoge Raad

### Artikel  111  

1.  Er is een parket bij de Hoge Raad, aan het hoofd waarvan de procureur-generaal bij de Hoge Raad staat.   
2.  De procureur-generaal bij de Hoge Raad is belast met: 

a. de vervolging van ambtsmisdrijven en ambtsovertredingen begaan door de leden van de Staten-Generaal, de ministers en de staatssecretarissen;  

b. het nemen van aan de Hoge Raad uit te brengen conclusies in de bij de wet bepaalde gevallen;  

c. de instelling van cassatie «in het belang der wet»;  

d. de instelling van vorderingen tot het door de Hoge Raad nemen van beslissingen als bedoeld in [hoofdstuk 6A van de Wet rechtspositie rechterlijke ambtenaren](../../../../../../../wet/wet/rechtspositie/rechterlijke/ambtenaren/BWBR0008365/README.md).     
3.  In de gevallen waarin de Hoge Raad ten principale recht doet, neemt de procureur-generaal bij de Hoge Raad de taken en bevoegdheden van het openbaar ministerie, bedoeld in artikel 125, waar.   
4.  Bij de wet kan de procureur-generaal bij de Hoge Raad ook met andere taken worden belast.   
5.  De bevoegdheden van de procureur-generaal kunnen, tenzij de aard van de bevoegdheden zich daartegen verzet, mede worden uitgeoefend door de plaatsvervangend procureur-generaal en door advocaten-generaal.   

### Artikel  113  

1.  Het parket bij de Hoge Raad bestaat uit een procureur-generaal, een plaatsvervangend procureur-generaal, ten hoogste tweeëntwintig advocaten-generaal en ten hoogste elf advocaten-generaal in buitengewone dienst.   
2.  De advocaten-generaal in buitengewone dienst nemen, als advocaat-generaal, conclusies voorzover zij daartoe door de procureur-generaal worden opgeroepen. Zij nemen in zodanig geval, wanneer de Hoge Raad ten principale recht doet, de taken en bevoegdheden van het openbaar ministerie, bedoeld in artikel 125, waar.   
3.  Voor de toepassing van het eerste lid worden de procureur-generaal, de plaatsvervangend procureur-generaal, en de advocaten-generaal bij deHoge Raad aan wie buitengewoon verlof zonder behoud van bezoldiging is verleend, voor de duur van dat verlof en gedurende ten hoogste een jaar daarna buiten beschouwing gelaten.   
4.  Voor de toepassing van het eerste lid worden rechterlijke ambtenaren die zijn aangesteld voor een minder dan volledige arbeidsduur, geteld overeenkomstig de breuk die hun arbeidsduur aangeeft.   

### Artikel  116  

De procureur-generaal geeft leiding aan het parket bij de Hoge Raad.  

### Artikel  117  

In geval van afwezigheid, belet of ontstentenis wordt de procureur-generaal vervangen door de plaatsvervangend procureur-generaal en, bij afwezigheid, belet of ontstentenis ook van deze, door de advocaat-generaal oudste in rang.  

### Artikel  118  

Onze Minister van Justitie kan de plaatsvervangend procureur-generaal of een advocaat-generaal belasten met de waarneming van het ambt van procureur-generaal.  

### Artikel  119  

1.  Onze Minister van Justitie kan, op aanbeveling van de procureur-generaal, als plaatsvervangend advocaat-generaal bij de Hoge Raad een rechterlijk ambtenaar, die bij een rechtbank, een gerechtshof of een tot het openbaar ministerie behorend parket werkzaam is in een ambt als bedoeld in [artikel 2, eerste tot en met derde lid, van de Wet rechtspositie rechterlijke ambtenaren](../../../../../../../wet/wet/rechtspositie/rechterlijke/ambtenaren/BWBR0008365/README.md), aanwijzen. De aanwijzing geschiedt voor een daarbij te bepalen termijn. De [artikelen 46c, eerste lid](../../../../../../../wet/wet/rechtspositie/rechterlijke/ambtenaren/BWBR0008365/README.md), [46d, eerste lid, onderdeel d](../../../../../../../wet/wet/rechtspositie/rechterlijke/ambtenaren/BWBR0008365/README.md), en [46e van de Wet rechtspositie rechterlijke ambtenaren](../../../../../../../wet/wet/rechtspositie/rechterlijke/ambtenaren/BWBR0008365/README.md) zijn op de plaatsvervangend advocaat-generaal van overeenkomstige toepassing.   
2.  Aanwijzing van een bij een rechtbank of een gerechtshof werkzame rechterlijk ambtenaar tot plaatsvervangend advocaat-generaal geschiedt slechts met diens toestemming.   
3.  Plaatsvervangende advocaten-generaal nemen, op de voet van een advocaat-generaal, conclusies voor zover zij daartoe door de procureur-generaal worden opgeroepen. Zij nemen in zodanig geval, wanneer de Hoge Raad ten principale recht doet, de taken en bevoegdheden van het openbaar ministerie, bedoeld in artikel 125, waar.   
4.  De president van de Hoge Raad kan, op aanbeveling van de procureur-generaal, een vice-president van, een raadsheer in of een raadsheer in buitengewone dienst bij de Hoge Raad, indien hij daarmee instemt, belasten met de waarneming van het ambt van advocaat-generaal bij de Hoge Raad.   

### Artikel  120  

1.  De artikelen 12, 13 en 74 zijn op de in artikel 113 genoemde rechterlijke ambtenaren van overeenkomstige toepassing.   
2.  Voor de uitvoering van de taken, bedoeld in artikel 111, tweede lid, is artikel 83 van overeenkomstige toepassing op de procureur-generaal bij de Hoge Raad.   

### Artikel  121  

De procureur-generaal bij de Hoge Raad waakt in het bijzonder voor de handhaving en uitvoering van wettelijke voorschriften bij de Hoge Raad, de gerechtshoven en de rechtbanken.  

### Artikel  122  

1.  Indien naar het oordeel van de procureur-generaal bij de Hoge Raad het openbaar ministerie bij de uitoefening van zijn taak de wettelijke voorschriften niet naar behoren handhaaft of uitvoert, kan hij Onze Minister van Justitie daarvan in kennis stellen.   
2.  Op verzoek van de procureur-generaal worden hem vanwege het College van procureurs-generaal de inlichtingen verstrekt die hij nodig acht en worden hem de desbetreffende stukken overgelegd.   

### Artikel  123  

Het College van procureurs-generaal verleent de procureur-generaal bij de Hoge Raad de bijstand van het openbaar ministerie, die deze ter uitvoering van de aan hem opgedragen taken verlangt.  

### Hoofdstuk  4  

####Het openbaar ministerie

### Afdeling  1  

####Taken en bevoegdheden

### Artikel  124  

Het openbaar ministerie is belast met de strafrechtelijke handhaving van de rechtsorde en met andere bij de wet vastgestelde taken.  

### Artikel  125  

De taken en bevoegdheden van het openbaar ministerie worden, op de wijze bij of krachtens de wet bepaald, uitgeoefend door: 

a. het College van procureurs-generaal; en  

b. rechterlijke ambtenaren, bedoeld in artikel 1, onderdeel b, onder 6° en 7°.    

### Artikel  125a  

1.  Indien bij of krachtens een wet een bevoegdheid wordt toegekend aan de officier van justitie, kan deze bevoegdheid worden uitgeoefend door de rechterlijke ambtenaren, bedoeld in artikel 1, onderdeel b, onder 7°, van de wet, tenzij de regeling waarop de bevoegdheid steunt of de aard van de bevoegdheid zich daartegen verzet.   
2.  Indien bij of krachtens een wet een bevoegdheid wordt toegekend aan de advocaat-generaal, kan deze bevoegdheid worden uitgeoefend door de rechterlijke ambtenaren, bedoeld in artikel 1, onderdeel b, onder 6°, tenzij de regeling waarop de bevoegdheid steunt of de aard van de bevoegdheid zich daartegen verzet.   

### Artikel  126  

1.  De uitoefening van een of meer bevoegdheden van de hoofdofficier, de fungerend hoofdofficier, de plaatsvervangend hoofdofficier, de senior officier van justitie A, de senior officier van justitie, de officier van justitie, de substituut-officier van justitie, de officier enkelvoudige zittingen, de hoofdadvocaat-generaal, de plaatsvervangend hoofdadvocaat-generaal, de senior advocaat-generaal en de advocaat-generaal kan worden opgedragen aan een andere bij het parket werkzame ambtenaar voor zover het hoofd van het parket daarmee heeft ingestemd.   
2.  De opgedragen bevoegdheid wordt in naam en onder verantwoordelijkheid van de rechterlijk ambtenaar, bedoeld in het eerste lid, uitgeoefend.   
3.  De uitoefening van een bevoegdheid als bedoeld in het eerste lid, kan niet aan een andere bij het parket werkzame ambtenaar worden opgedragen indien de regeling waarop de bevoegdheid steunt of de aard van de bevoegdheid zich daartegen verzet. Daarvan is in elk geval sprake voor zover het gaat om het optreden ter terechtzitting in strafzaken en de toepassing van de dwangmiddelen als bedoeld in Titel IV van het Eerste Boek van het Wetboek van Strafvordering.   
4.  Bij algemene maatregel van bestuur worden omtrent de toepassing van dit artikel nadere regels gesteld.   

### Artikel  127  

Onze Minister van Justitie kan algemene en bijzondere aanwijzingen geven betreffende de uitoefening van de taken en bevoegdheden van het openbaar ministerie.  

### Artikel  128  

1.  Onze Minister van Justitie stelt het College van procureurs-generaal in de gelegenheid zijn zienswijze kenbaar te maken voordat hij in een concreet geval een aanwijzing geeft inzake de opsporing of vervolging van strafbare feiten.   
2.  Onze Minister deelt het College de voorgenomen aanwijzing en de motivering daarvan schriftelijk mede. Onze Minister kan het College voor het kenbaar maken van zijn zienswijze een termijn stellen. De zienswijze van het College wordt schriftelijk en gemotiveerd gegeven.   
3.  Een aanwijzing als bedoeld in het eerste lid, wordt schriftelijk en gemotiveerd gegeven.   
4.  Slechts indien de aanwijzing in verband met de vereiste spoed niet schriftelijk kan worden gegeven, kan zij mondeling worden gegeven. In dat geval wordt zij zo spoedig mogelijk doch in elk geval binnen een week daarna op schrift gesteld. Het voorgaande is van overeenkomstige toepassing op het mededelen van een voorgenomen aanwijzing door Onze Minister en voor het geven van de zienswijze door het College.   
5.  De in het eerste lid bedoelde aanwijzing wordt, tezamen met de voorgenomen aanwijzing en de zienswijze van het College, door de officier van justitie bij de processtukken gevoegd. Voor zover het belang van de staat zich naar het oordeel van Onze Minister daartegen verzet, blijft voeging bij de processtukken achterwege, met dien verstande dat in dat geval bij de processtukken een verklaring wordt gevoegd waaruit blijkt dat een aanwijzing is gegeven.   
6.  Indien het betreft een aanwijzing tot het niet of niet verder opsporen of vervolgen, stelt Onze Minister de beide Kamers der Staten-Generaal zo spoedig mogelijk in kennis van de aanwijzing, de voorgenomen aanwijzing en de zienswijze van het College, voor zover het verstrekken van de desbetreffende stukken niet in strijd is met het belang van de staat.   

### Artikel  129  

1.  Het College verstrekt Onze Minister de inlichtingen die deze nodig heeft.   
2.  De leden van het openbaar ministerie verstrekken het College de inlichtingen die het College nodig heeft.   

### Afdeling  2  

####Inrichting

### Artikel  130  

1.  Er is een College van procureurs-generaal.   
2.  Het College staat aan het hoofd van het openbaar ministerie.   
3.  Het College bestaat uit een bij algemene maatregel van bestuur te bepalen aantal van ten minste drie en ten hoogste vijf procureurs-generaal. Bij koninklijk besluit op voordracht van Onze Minister wordt een van de procureurs-generaal benoemd tot voorzitter van het College voor een periode van ten hoogste drie jaar. Hij kan eenmaal worden herbenoemd. De voorzitter ontvangt in verband met het verrichten van werkzaamheden als voorzitter een toelage op het salaris dat hij als procureur-generaal geniet, volgens bij algemene maatregel van bestuur te stellen regels. Toekenning van de toelage geschiedt door Onze Minister.   
4.  Het College kan algemene en bijzondere aanwijzingen geven betreffende de uitoefening van de taken en bevoegdheden van het openbaar ministerie.   

### Artikel  131  

1.  Het College van procureurs-generaal kan geen beslissingen nemen indien niet ten minste drie leden aanwezig zijn.   
2.  Het College neemt beslissingen bij meerderheid van stemmen.   
3.  Indien de stemmen staken, geeft de stem van de voorzitter de doorslag.   
4.  Bij reglement stelt het College nadere regels met betrekking tot zijn werkwijze en besluitvorming. Het reglement en wijzigingen daarvan behoeven de goedkeuring van Onze Minister van Justitie. Het reglement of een wijziging daarvan wordt na de goedkeuring gepubliceerd in de Staatscourant.   
5.  In het reglement wordt in ieder geval geregeld in welke gevallen de voorzitter een voorgenomen beslissing aan Onze Minister van Justitie voorlegt, daaronder zijn in ieder geval begrepen de beslissingen bedoeld in [artikel 140a van het Wetboek van Strafvordering](../../../../../../../wet/wet/van/15/januari/1921/BWBR0001903/README.md).   

### Artikel  132  

1.  Het College van procureurs-generaal verdeelt de werkzaamheden onder de procureurs-generaal.   
2.  Onze Minister van Justitie kan bepaalde werkzaamheden opdragen aan de voorzitter van het College.   

### Artikel  133  

1.  Het College van procureurs-generaal kan een procureur-generaal machtigen een of meer van zijn bevoegdheden uit te oefenen, tenzij de regeling waarop de bevoegdheid steunt of de aard van de bevoegdheid zich daartegen verzet.   
2.  De uitoefening van een bevoegdheid door een procureur-generaal overeenkomstig het eerste lid geschiedt in naam en onder verantwoordelijkheid van het College.   
3.  Het College kan ten aanzien van de uitoefening van de bevoegdheid algemene en bijzondere aanwijzingen geven.   

### Artikel  134  

1.  Het openbaar ministerie bestaat uit: 

a. het parket-generaal;  

b. de arrondissementsparketten;  

c. het landelijk parket;  

d. het functioneel parket;  

e. de ressortsparketten.     
2.  De arrondissementsparketten en de ressortsparketten zijn gevestigd in de hoofdplaatsen van de rechtbanken respectievelijk van de gerechtshoven.   

### Artikel  135  

1.  Bij het parket-generaal zijn werkzaam: 

a. de procureurs-generaal die het College vormen;  

b. andere ambtenaren.     
2.  Bij het parket-generaal kunnen hoofdadvocaten-generaal, plaatsvervangende hoofdadvocaten-generaal, senior advocaten-generaal, advocaten-generaal, plaatsvervangende advocaten-generaal, hoofdofficieren, fungerend hoofdofficieren, plaatsvervangende hoofdofficieren, senior officieren van justitie A, senior officieren van justitie, officieren van justitie, substituut-officieren van justitie, plaatsvervangende officieren van justitie, officieren enkelvoudige zittingen en plaatsvervangende officieren enkelvoudige zittingen werkzaam zijn.   
3.  Een in het tweede lid bedoelde hoofdadvocaat-generaal, plaatsvervangend hoofdadvocaat-generaal, senior advocaat-generaal of advocaat-generaal is van rechtswege plaatsvervangend advocaat-generaal bij de ressortsparketten.   
4.  Een in het tweede lid bedoelde hoofdofficier, fungerend hoofdofficier, plaatsvervangend hoofdofficier, senior officier van justitie A, senior officier van justitie, officier van justitie of substituut-officier van justitie onderscheidenlijk officier enkelvoudige zittingen is van rechtswege plaatsvervangend officier van justitie onderscheidenlijk plaatsvervangend officier enkelvoudige zittingen bij de arrondissementsparketten, het functioneel parket en het landelijk parket.   
5.  Aan het hoofd van het parket-generaal staat het College.   
6.  De procureurs-generaal zijn van rechtswege plaatsvervangend advocaat-generaal bij de ressortsparketten, plaatsvervangend officier van justitie bij de arrondissementsparketten, plaatsvervangend officier van justitie bij het landelijk parket en plaatsvervangend officier van justitie bij het functioneel parket.   

### Artikel  136  

1.  Bij een arrondissementsparket zijn werkzaam: 

a. een hoofdofficier;  

b. officieren van justitie;  

c. plaatsvervangende officieren van justitie;  

d. officieren enkelvoudige zittingen;  

e. plaatsvervangende officieren enkelvoudige zittingen;  

f. andere ambtenaren.     
2.  Bij een arrondissementsparket kunnen werkzaam zijn: 

a. een fungerend hoofdofficier;  

b. een plaatsvervangend hoofdofficier;  

c. senior officieren van justitie A;  

d. senior officieren van justitie;  

e. substituut-officieren van justitie;  

f. rechterlijke ambtenaren in opleiding.     
3.  Aan het hoofd van een arrondissementsparket staat de hoofdofficier met de titel hoofd van het arrondissementsparket. Hij kan algemene en bijzondere aanwijzingen geven aan de bij zijn parket werkzame ambtenaren betreffende de uitoefening van de taken en bevoegdheden van het parket.   
4.  Indien in het arrondissement twee politieregio’s gelegen zijn, is bij het arrondissementsparket een fungerend hoofdofficier werkzaam. Bij de overige arrondissementsparketten is een plaatsvervangend hoofdofficier werkzaam. In geval van afwezigheid, belet of ontstentenis van het hoofd van het arrondissementsparket wordt hij vervangen door de fungerend onderscheidenlijk door de plaatsvervangend hoofdofficier.   
5.  De hoofdofficieren, fungerend hoofdofficieren, plaatsvervangend hoofdofficieren, senior officieren van justitie A, senior officieren van justitie, officieren van justitie, substituut-officieren van justitie onderscheidenlijk officieren enkelvoudige zittingen zijn van rechtswege plaatsvervangend officier van justitie onderscheidenlijk plaatsvervangend officier enkelvoudige zittingen bij de overige arrondissementsparketten, bij het landelijk parket, bij het functioneel parket en bij het parket-generaal.   
6.  De officier enkelvoudige zittingen en de plaatsvervangende officier enkelvoudige zittingen hebben de bevoegdheden en verplichtingen die bij of krachtens de wet aan de officier van justitie worden toegekend, met uitzondering van de bevoegdheid om op te treden ter terechtzitting van een meervoudige kamer van de rechtbank.   

### Artikel  137  

1.  Bij het landelijk parket zijn werkzaam: 

a. een hoofdofficier;  

b. een plaatsvervangend hoofdofficier;  

c. officieren van justitie;  

d. plaatsvervangende officieren van justitie  

e. officieren enkelvoudige zittingen;  

f. plaatsvervangende officieren enkelvoudige zittingen;  

g. andere ambtenaren.     
2.  Bij het landelijk parket kunnen werkzaam zijn: 

a. senior officieren van justitie A;  

b. senior officieren van justitie;  

c. substituut-officieren van justitie;  

d. rechterlijke ambtenaren in opleiding.     
3.  Aan het hoofd van het landelijk parket staat de hoofdofficier met de titel hoofd van het landelijk parket. Hij kan algemene en bijzondere aanwijzingen geven aan de bij zijn parket werkzame ambtenaren betreffende de uitoefening van de taken en bevoegdheden van het parket. In geval van afwezigheid, belet of ontstentenis van het hoofd van het landelijk parket wordt hij vervangen door de plaatsvervangend hoofdofficier.   
4.  De hoofdofficier, plaatsvervangend hoofdofficier, senior officieren van justitie A, senior officieren van justitie, officieren van justitie, substituut-officieren van justitie onderscheidenlijk officieren enkelvoudige zittingen zijn van rechtswege plaatsvervangend officier van justitie onderscheidenlijk plaatsvervangend officier enkelvoudige zittingen bij de arrondissementsparketten, bij het functioneel parket en bij het parket-generaal.   
5.  De officier enkelvoudige zittingen en de plaatsvervangende officier enkelvoudige zittingen hebben de bevoegdheden en verplichtingen die bij of krachtens de wet aan de officier van justitie worden toegekend, met uitzondering van de bevoegdheid om op te treden ter terechtzitting van een meervoudige kamer van de rechtbank.   

### Artikel  137a  

1.  Bij het functioneel parket zijn werkzaam: 

a. een hoofdofficier;  

b. een plaatsvervangend hoofdofficier;  

c. officieren van justitie;  

d. plaatsvervangende officieren van justitie;  

e. officieren enkelvoudige zittingen;  

f. plaatsvervangende officieren enkelvoudige zittingen  

g. andere ambtenaren.     
2.  Bij het functioneel parket kunnen werkzaam zijn: 

a. senior officieren van justitie A;  

b. senior officieren van justitie;  

c. substituut-officieren van justitie;  

d. rechterlijke ambtenaren in opleiding.     
3.  Aan het hoofd van het functioneel parket staat de hoofdofficier met de titel hoofd van het functioneel parket. Hij kan algemene en bijzondere aanwijzingen geven aan de bij zijn parket werkzame ambtenaren betreffende de uitoefening van de taken en bevoegdheden van het parket. In geval van afwezigheid, belet of ontstentenis van het hoofd van het functioneel parket wordt hij vervangen door de plaatsvervangend hoofdofficier.   
4.  De hoofdofficier, plaatsvervangend hoofdofficier, senior officieren van justitie A, senior officieren van justitie, officieren van justitie, substituut-officieren van justitie onderscheidenlijk officieren enkelvoudige zittingen zijn van rechtswege plaatsvervangend officier van justitie onderscheidenlijk plaatsvervangend officier enkelvoudige zittingen bij de arrondissementsparketten, bij het landelijk parket en bij het parket-generaal.   
5.  De officier enkelvoudige zittingen en de plaatsvervangende officier enkelvoudige zittingen hebben de bevoegdheden en verplichtingen die bij of krachtens de wet aan de officier van justitie worden toegekend, met uitzondering van de bevoegdheid om op te treden ter terechtzitting van een meervoudige kamer van de arrondissementsrechtbank.   

### Artikel  138  

1.  Bij een ressortsparket zijn werkzaam: 

a. een hoofdadvocaat-generaal;  

b. een plaatsvervangend hoofdadvocaat-generaal;  

c. advocaten-generaal;  

d. plaatsvervangende advocaten-generaal;  

e. andere ambtenaren.     
2.  Bij een ressortsparket kunnen senior advocaten-generaal werkzaam zijn.   
3.  Aan het hoofd van een ressortsparket staat een hoofdadvocaat-generaal met de titel hoofd van het ressortsparket. Hij kan algemene en bijzondere aanwijzingen geven aan de bij zijn parket werkzame ambtenaren betreffende de uitoefening van de taken en bevoegdheden van het parket. In geval van afwezigheid, belet of ontstentenis van het hoofd van het ressortsparket wordt hij vervangen door de plaatsvervangend hoofdadvocaat-generaal.   
4.  De hoofdadvocaten-generaal, plaatsvervangende hoofdadvocaten-generaal, senior advocaten-generaal en advocaten-generaal zijn van rechtswege plaatsvervangend advocaat-generaal bij de overige ressortsparketten en bij het parket-generaal.   

### Artikel  139  

1.  De hoofden van de parketten zijn in hun ambtsuitoefening ondergeschikt aan het College.   
2.  De andere bij een parket werkzame ambtenaren zijn in hun ambtsuitoefening ondergeschikt aan het hoofd van het parket.   
3.  De bij het parket-generaal werkzame ambtenaren zijn in hun ambtsuitoefening ondergeschikt aan het College.   

### Afdeling  3  

####Overige bepalingen

### Artikel  142  

Onze Minister van Justitie kan een rechterlijk ambtenaar als bedoeld in artikel 1, onderdeel b, onder 5° tot en met 7°, belasten met de waarneming van een ander ambt bij het openbaar ministerie.  

### Artikel  143  

De rechterlijke ambtenaren, bedoeld in artikel 142, zijn verplicht tot het verstrekken van inlichtingen wanneer de procureur-generaal bij de Hoge Raad op grond van artikel 122, tweede lid, daarom vraagt.  

### Artikel  144  

Artikel 13 is op de in artikel 142 bedoelde rechterlijke ambtenaren van overeenkomstige toepassing.  

### Hoofdstuk  5  

####Rechterlijke ambtenaren in opleiding

### Artikel  145  

1.  Onze Minister kan rechterlijke ambtenaren in opleiding benoemen.   
2.  Bij algemene maatregel van bestuur worden regels gesteld met betrekking tot de selectie en de opleiding van rechterlijke ambtenaren in opleiding.   

### Hoofdstuk  6  

####Overgangs- en slotbepalingen

### Artikel  146  

Deze wet wordt aangehaald als: Wet op de rechterlijke organisatie.  

Lasten en bevelen dat deze in het *staatsblad* zal worden geplaatst, en dat alle ministeriële departementen, autoriteiten, kollegien en ambtenaren, aan de naauwkeurige uitvoering de hand zullen houden.   

Gegeven te Brussel 
den 18den April des jaars 1827, en van Onze regering het veertiende.  
WILLEM.  

Van wege den Koning, 
J. G. DE MEY VAN STREEFKERK.   

den zeven en twintigsten April 1827. 

De Secretaris van Staat, 
J. G. DE MEY VAN STREEFKERK.    

### Bijlage  

####als bedoeld in artikel 41, tweede lid 

De nevenvestigingsplaatsen van de rechtbanken zijn:  

| --- | --- |
|:---|:---|
| rechtbank Alkmaar:  | Hoorn  |
| rechtbank Almelo:  | Enschede  |
| rechtbank Amsterdam:  | Hilversum  |
| rechtbank Arnhem:  | Tiel, Nijmegen  |
| rechtbank Assen:  | Emmen  |
| rechtbank Breda:  | Tilburg, Bergen op Zoom  |
| rechtbank 's-Gravenhage:  | Delft, Leiden, Gouda, Alphen aan den Rijn  |
| rechtbank Haarlem:  | Haarlemmermeer, Zaanstad  |
| rechtbank 's-Hertogenbosch:  | Eindhoven, Helmond, Boxmeer  |
| rechtbank Leeuwarden:  | Heerenveen  |
| rechtbank Maastricht:  | Heerlen, Sittard-Geleen  |
| rechtbank Middelburg:  | Terneuzen  |
| rechtbank Roermond:  | Venlo  |
| rechtbank Rotterdam:  | Brielle  |
| rechtbank Utrecht:  | Amersfoort  |
| rechtbank Zutphen:  | Apeldoorn  |
| rechtbank Zwolle-Lelystad:  | Deventer, Lelystad  |

### Bijlage  2  

###Bijlage als bedoeld in de artikelen 48a, vijfde lid , 66, vijfde lid , en 67, vijfde lid , van de Wet op de rechterlijke organisatie

Formulier voor het afleggen van de eed of belofte door een deskundig lid Ik zweer/beloof dat ik trouw zal zijn aan de Koning, en dat ik de [Grondwet](../../../../../../../wet/grondwet/BWBR0001840/README.md) en alle overige wetten zal onderhouden en nakomen. Ik zweer/verklaar dat ik middellijk noch onmiddellijk, onder welke naam of voorwendsel ook, tot het verkrijgen van een benoeming aan iemand iets heb gegeven of beloofd, noch zal geven of beloven. Ik zweer/verklaar dat ik nimmer enige giften of geschenken hoegenaamd zal aannemen of ontvangen van enig persoon van wie ik weet of vermoed dat hij een rechtsgeding heeft of zal krijgen waarbij ik als deskundig lid betrokken zou kunnen zijn. Ik zweer/beloof dat ik gegevens waarover ik als deskundig lid de beschikking krijg en waarvan ik het vertrouwelijke karakter ken of redelijkerwijs moet vermoeden, behoudens voor zover enig wettelijk voorschrift mij tot mededeling verplicht of uit mijn werkzaamheden als deskundig lid de noodzaak tot mededeling voortvloeit, geheim zal houden. Ik zweer/beloof dat ik mijn werkzaamheden als deskundig lid met eerlijkheid, nauwgezetheid en onzijdigheid, zonder aanzien van personen, zal verrichten en mij in deze verrichtingen zal gedragen zoals een goed deskundig lid betaamt. Zo waarlijk helpe mij God Almachtig!/Dat verklaar en beloof ik! Op ........................, werd te ..................... ten overstaan van (1) .............................. door (2) ............................. de bovenvermelde eed/belofte afgelegd. (1) ............................. (2) ............................. 
