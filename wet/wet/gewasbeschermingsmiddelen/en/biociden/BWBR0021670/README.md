<meta http-equiv='Content-Type' content='text/html; charset=utf-8' />

##Wet van 17 februari 2007, houdende regeling voor de toelating, het op de markt brengen en het gebruik van gewasbeschermingmiddelen en biociden (Wet gewasbeschermingsmiddelen en biociden)

Wij Beatrix, bij de gratie Gods, Koningin der Nederlanden, Prinses van Oranje-Nassau, enz. enz. enz.

Allen, die deze zullen zien of horen lezen, saluut! doen te weten:

Alzo Wij in overweging genomen hebben, dat het wenselijk is nieuwe regels te stellen voor de toelating, het op de markt brengen en het gebruik van gewasbeschermingsmiddelen alsmede voor de toelating en registratie, het op de markt brengen en het gebruik van biociden, mede gelet op richtlijn nr. 91/414/EEG van de Raad van de Europese Gemeenschappen van 15 juli 1991 betreffende het op de markt brengen van gewasbeschermingsmiddelen (PbEG L 230) en richtlijn nr. 98/8/EG van het Europees Parlement en de Raad van de Europese Unie van 16 februari 1998 betreffende het op de markt brengen van biociden (PbEG L 123);
Zo is het, dat Wij, de Raad van State gehoord, en met gemeen overleg der Staten-Generaal, hebben goedgevonden en verstaan, gelijk Wij goedvinden en verstaan bij deze:     
### Hoofdstuk  1  

####Algemene bepalingen

### Artikel  1  

####Definities

1.  In deze wet en de daarop berustende bepalingen wordt verstaan onder: apparatuur voor de toepassing van gewasbeschermingsmiddelen: apparaat dat specifiek is bestemd voor de toepassing van gewasbeschermingsmiddelen, inclusief hulpstukken die essentieel zijn voor de doeltreffende werking daarvan, zoals spuitdoppen, manometers, filters, zeven en toebehoren voor het schoonmaken van tanks; behandeld voorwerp: behandeld voorwerp als bedoeld in artikel 3, eerste lid, onder 1, van verordening (EU) Nr. 528/2012; biociden: biociden als bedoeld in artikel 3, eerste lid onder a, van verordening (EU) Nr. 528/2012; college: College voor de toelating van gewasbeschermingsmiddelen en biociden, genoemd in artikel 3; communautaire maatregel: verordening, richtlijn of beschikking als bedoeld in artikel 249 van het Verdrag tot oprichting van de Europese Economische Gemeenschap (Trb. 1957, 91) betrekking hebbende op gewasbeschermingsmiddelen of biociden; distributeur: elke natuurlijke persoon of rechtspersoon die ervoor zorgt dat gewasbeschermingsmiddelen of biociden in de handel verkrijgbaar zijn, met inbegrip van groothandelaren, detailhandelaren, verkopers en leveranciers; gebruiker: iedere natuurlijke persoon of rechtspersoon die een gewasbeschermingsmiddel of biocide toepast, toedient, doet toepassen, of doet toedienen; geïntegreerde gewasbescherming: de zorgvuldige afweging van alle beschikbare gewasbeschermingsmethoden, gevolgd door de integratie van passende maatregelen die de ontwikkeling van populaties van schadelijke organismen tegengaan, het gebruik van gewasbeschermingsmiddelen en andere vormen van interventie tot economisch en ecologisch verantwoorde niveaus beperkt houden en het risico voor de gezondheid van de mens en voor het milieu tot een minimum beperken; gewasbeschermingsmiddel: gewasbeschermingsmiddel als bedoeld in artikel 2, eerste lid, van verordening (EG) 1107/2009; Onze Minister: 

– voor gewasbeschermingsmiddelen, alsmede voor de toepassing van hoofdstuk 2: Onze Minister van Economische Zaken, Landbouw en Innovatie in overeenstemming met Onze Minister van Infrastructuur en Milieu;  

– voor biociden: Onze Minister van Infrastructuur en Milieu in overeenstemming met Onze Minister van Economische Zaken, Landbouw en Innovatie;  

– voor de artikelen 86 en 90: Onze Minister van Economische Zaken, Landbouw en Innovatie met betrekking tot overtredingen met gewasbeschermingsmiddelen of Onze Minister van Infrastructuur en Milieu met betrekking tot overtredingen met biociden;   Onze Ministers: Onze Minister van Economische Zaken, Landbouw en Innovatie, Onze Minister van Infrastructuur en Milieu, Onze Minister van Sociale Zaken en Werkgelegenheid, en Onze Minister van Volksgezondheid, Welzijn en Sport; professionele gebruiker: persoon die in de landbouwsector of in een andere sector, gewasbeschermingsmiddelen gebruikt in het kader van zijn beroepsactiviteiten, met inbegrip van bedieners van toepassingsapparatuur, technici, werkgevers en zelfstandigen; richtlijn 2009/128/EG: Richtlijn 2009/128/EG van het Europees Parlement en de Raad van 21 oktober 2009 tot vaststelling van een kader voor communautaire actie ter verwezenlijking van een duurzaam gebruik van pesticiden (PbEU L 309); verordening (EG) nr. 1107/2009: Verordening (EG) Nr. 1107/2009 van het Europees Parlement en de Raad van 21 oktober 2009 betreffende het op de markt brengen van gewasbeschermingsmiddelen en tot intrekking van de Richtlijnen 79/117/EEG en 91/414/EEG van de Raad (PbEU, L 309); verordening (EU) Nr. 528/2012: Verordening (EU) Nr. 528/2012 van het Europees Parlement en de Raad van 22 mei 2012 betreffende het op de markt aanbieden en het gebruik van biociden (PbEU, L 167). verpakking: omhulsel waarin een gewasbeschermingsmiddel of biocide aan of ten behoeve van een gebruiker wordt afgeleverd, of dat daartoe is bestemd;   
2.  In deze wet en de daarop berustende bepalingen wordt onder «gebruiken» mede verstaan de aanwezigheid van een werkzame stof, al dan niet in een gewasbeschermingsmiddel of biocide, op of in gebouwen, plaatsen, voorwerpen, de grond dan wel op of in planten of plantaardige producten, met uitzondering van binnen Nederland gebracht uitgangsmateriaal waaronder stekken en zaaizaad, voor zover de werkzame stof in het land van herkomst op het uitgangsmateriaal is toegepast in overeenstemming met de wetgeving van dat land.   

### Artikel  2  

####Mededeling van communautaire maatregelen

1.  Onze Minister doet mededeling in de Staatscourant van de vaststelling of wijziging van een communautaire maatregel voor zover daaraan uitvoering moet worden gegeven, onder vermelding van de artikelen van deze wet waarop de desbetreffende communautaire maatregel betrekking heeft.   
2.  Een communautaire maatregel of wijziging daarvan gaat voor de toepassing van deze wet gelden met ingang van de dag waarop daaraan uiterlijk uitvoering moet zijn gegeven, tenzij bij ministerieel besluit, dat in de Staatscourant wordt bekendgemaakt, een ander tijdstip wordt vastgesteld.   

### Artikel  2a  

####Zorgplicht

Een ieder is verplicht op zorgvuldige wijze om te gaan met gewasbeschermingsmiddelen, biociden, de daarbij behorende werkzame stoffen of daarbij gebruikte toevoegingsstoffen, alsmede restanten daarvan of de aangebroken verpakkingen. Die zorgvuldigheid houdt in ieder geval in, dat een ieder, die weet of redelijkerwijs kan vermoeden dat door zijn handelen of nalaten gevaar ontstaat of kan ontstaan voor een mens, voor een dier of voor planten waarvan de instandhouding gewenst is, voor planten die aan anderen toebehoren, voor de bodem of voor het water, verplicht is dergelijk handelen achterwege te laten, tenzij zulks in redelijkheid niet van hem kan worden gevergd, dan wel onverwijld alle maatregelen te nemen die redelijkerwijs van hem kunnen worden gevergd teneinde voornoemd gevaar te voorkomen of de nadelige gevolgen daarvan te beperken en zoveel mogelijk ongedaan te maken.  

### Hoofdstuk  2  

####Het college voor de toelating van gewasbeschermingsmiddelen en biociden

### Artikel  3  

####College

Er is een College voor de toelating van gewasbeschermingsmiddelen en biociden. Het college bezit rechtspersoonlijkheid.  

### Artikel  4  

####Taken college

1.  Het college wordt aangewezen als de bevoegde autoriteit voor Nederland in de zin van artikel 75 van verordening (EG) 1107/2009. Het college is in dat kader belast met het optreden als rapporteur lidstaat voor de beoordeling van werkzame stoffen, beschermstoffen en synergisten, alsmede met de toelating van gewasbeschermingsmiddelen en toevoegingsstoffen, overeenkomstig verordening (EG) 1107/2009.   
2.  Het college wordt aangewezen als de bevoegde autoriteit voor Nederland in de zin van artikel 81, eerste lid, van verordening (EU) Nr. 528/2012, tenzij in deze wet anders is bepaald.   
3.  Bij algemene maatregel van bestuur kunnen aan het college andere taken worden opgedragen, die samenhangen met het op de markt brengen of het gebruik van gewasbeschermingsmiddelen of biociden.   
4.  In afwijking van het eerste lid is Onze Minister van Economische Zaken, Landbouw en Innovatie belast met het verstrekken van informatie als bedoeld in artikel 67, eerste lid, derde tekstblok, van verordening (EG) 1107/2009.   

### Artikel  5  

####Samenstelling college

1.  Het college bestaat uit vijf leden, de voorzitter daaronder begrepen, en ten hoogste vier plaatsvervangende leden. De benoeming vindt plaats op grond van deskundigheid op het gebied van de taken waarmee het college is belast.   
2.  De leden wijzen uit hun midden een plaatsvervangend voorzitter aan.   
3.  De leden en de plaatsvervangend leden worden voor de duur van vier jaren benoemd. Zij zijn ten hoogste twee keer herbenoembaar.   
4.  De leden en de plaatsvervangend leden hebben op persoonlijke titel zitting in het college en oefenen hun functie uit zonder last of ruggespraak.   
5.  Zolang in een vacature niet is voorzien, vormen de overblijvende leden het college, met de bevoegdheid van het volledig college.   
6.  Leden en plaatsvervangend leden die zijn benoemd ter vervanging van een tussentijds opengevallen plaats, treden af op het tijdstip waarop degene in wiens plaats zij zijn benoemd, zou moeten aftreden.   
7.  De bezoldiging dan wel schadeloosstelling, bedoeld in [artikel 14, eerste lid, van de Kaderwet zelfstandige bestuursorganen](../../../../../../wet/kaderwet/zelfstandige/bestuursorganen/BWBR0020495/README.md), voor de leden en plaatsvervangende leden van het college komt ten laste van de begroting van het college.   

### Artikel  7  

####Secretariaat

1.  Het college heeft een secretaris en een secretariaat. Het secretariaat is belast met de ondersteuning van het college.   
2.  De secretaris wordt op voordracht van het college benoemd door Onze Minister. Hij kan worden geschorst of ontslagen door Onze Minister.   
3.  De secretaris van het college is tevens directeur van het secretariaat. Hij is belast met de dagelijkse leiding daarvan.   

### Artikel  8  

####Reglement college

1.  Het college stelt een bestuursreglement vast, waarin in ieder geval wordt geregeld: 

a. de werkwijze van het college en de taakverdeling tussen de leden, en  

b. overige zaken betrekking hebbende op de uitvoering van het bij of krachtens deze wet gestelde, waaronder de nadere eisen, bedoeld in [artikel 2:15 van de Algemene wet bestuursrecht](../../../../../../wet/algemene/wet/bestuursrecht/BWBR0005537/README.md).     
2.  Het college kan bij het reglement zijn vertegenwoordiging in en buiten rechte opdragen aan een of meer leden van het college of aan de secretaris. Het kan bepalen dat deze vertegenwoordiging uitsluitend betrekking heeft op bepaalde aangelegenheden.   
3.  Het college kan bij het reglement de uitoefening van daarbij aan te wijzen taken en bevoegdheden opdragen aan een of meer leden of aan de secretaris.   
4.   Vervallen.    
5.   Vervallen.    
6.  In aanvulling op het eerste lid, onderdeel b, kan het college in een bestuursreglement regels stellen voor het bij een schriftelijke aanvraag overleggen van gegevens op een elektronische gegevensdrager en de aanvrager daartoe verplichten, voorzover een belanghebbende de gegevens niet langs elektronische weg verzendt als bedoeld in [artikel 2:15 van de Algemene wet bestuursrecht](../../../../../../wet/algemene/wet/bestuursrecht/BWBR0005537/README.md).   

### Artikel  10  

####Tarieven college

1.  Het college stelt zijn tarieven vast in verband met de uitvoering van de in artikel 4 bedoelde wettelijke taken. Het tarief omvat een jaarlijkse bijdrage ten laste van de houder van een toelating voor ieder toegelaten gewasbeschermingsmiddel dat op 1 februari is opgenomen in het register van het college.   
2.  De tarieven, bedoeld in het eerste lid, bedragen niet meer dan nodig is ter dekking van de gemaakte kosten in verband met de verrichte activiteiten.   
3.  Bij regeling van Onze Minister kunnen nadere regels worden gesteld over het maximumtarief of de maximale verhoging per jaar, alsmede voor gewasbeschermingsmiddelen over een verlaging van het tarief voor bepaalde vormen van toelating, bepaalde activiteiten en bepaalde groepen aanvragers van een toelating, overeenkomstig artikel 74, tweede lid, van verordening (EG) 1107/2009.   
4.  Bij regeling van Onze Minister worden regels gesteld met betrekking tot de tarieven bedoeld in artikel 80, tweede lid, van verordening (EU) Nr. 528/2012.   

### Artikel  11  

####Inkomsten

De inkomsten van het college bestaan uit: 

a. de opbrengsten van de tarieven, bedoeld in artikel 10;  

b. vergoedingen voor verrichte diensten;  

c. bijdragen van het Rijk;  

d. andere baten, hoe ook genoemd.    

### Artikel  12  

####Verantwoording

1.  Het college stelt jaarlijks een werkplan voor het eerstvolgende jaar vast. Het werkplan bevat tevens een visie op de ontwikkelingen voor de eerstvolgende vier jaren met betrekking tot aard en omvang van de aan het college toebedeelde taken en de daaruit voortvloeiende gevolgen voor de organisatie. Het werkplan wordt vóór 1 oktober aan Onze Ministers ter kennis gebracht.   
2.  Indien de goedkeuring wordt onthouden aan de begroting, is het college gerechtigd gedurende ten hoogste zes maanden voor iedere maand gedurende welke de goedkeuring wordt onthouden, uitgaven te doen ter grootte van ten hoogste een twaalfde deel van de begroting van het voorafgaande jaar waarmee is ingestemd.   
3.  Onze Minister kan tevens een onderzoek instellen naar de doelmatigheid van het beheer, de organisatie en het beleid van het college alsmede naar de doeltreffendheid van de uitvoering en het beleid van het college. Desgevraagd geeft het college ten behoeve van dit onderzoek inzage van de boeken en bescheiden en verstrekt het alle inlichtingen die voor dit onderzoek nodig geoordeeld worden.   
4.  Onze Minister kan nadere regels stellen over de inrichting van het werkplan, bedoeld in het eerste lid, alsmede het jaarverslag, de begroting en de jaarrekening bedoeld, in [artikel 18](../../../../../../wet/kaderwet/zelfstandige/bestuursorganen/BWBR0020495/README.md), respectievelijk [artikel 26](../../../../../../wet/kaderwet/zelfstandige/bestuursorganen/BWBR0020495/README.md), respectievelijk [artikel 34 van de Kaderwet zelfstandige bestuursorganen](../../../../../../wet/kaderwet/zelfstandige/bestuursorganen/BWBR0020495/README.md).   

### Artikel  13  

####Informatieverstrekking

Onze Minister stelt na overleg met het college een informatiestatuut vast. Het informatiestatuut bevat regels met betrekking tot de informatievoorziening tussen Onze Ministers en het college.  

### Hoofdstuk  3   
Vervallen per 26-11-2011   

### Hoofdstuk  4  

####Gewasbeschermingsmiddelen

### §  1  

####Algemene bepalingen

### Artikel  18  

####Definities

In dit hoofdstuk en de daarop berustende bepalingen wordt verstaan onder: 

*basisstof:* werkzame stof als bedoeld in artikel 23, eerste lid, van verordening (EG) 1107/2009;  

*milieu:* hetgeen daaromtrent is bepaald in artikel 3, onderdeel 13, van verordening (EG) 1107/2009;  

*niet-chemische methoden:* methoden die een alternatief vormen voor het gebruik van gewasbeschermingsmiddelen en die berusten op landbouwtechnieken als bedoeld in punt 1 van bijlage III bij richtlijn 2009/128/EG, of fysische, mechanische of biologische bestrijdingsmethoden;  

*op de markt brengen:* hetgeen daaromtrent is bepaald in artikel 3, onderdeel 9, van verordening (EG) 1107/2009;  

*risico-indicator:* het resultaat van een berekeningsmethode die wordt gebruikt bij de beoordeling van risico’s van gewasbeschermingsmiddelen voor de menselijke gezondheid en het milieu;  

*voorlichter:* persoon die beroepsmatig of in het kader van een commerciële dienst advies verstrekt over de bestrijding van schadelijke organismen en het veilig gebruik van gewasbeschermingsmiddelen, in voorkomend geval met inbegrip van particuliere en zelfstandige voorlichtingsdiensten, handelsagenten, levensmiddelenproducenten en detailhandelaren;  

*werkzame stof:* hetgeen daaromtrent is bepaald in artikel 2, tweede lid, van verordening (EG) 1107/2009.    

### Artikel  19  

####Gebruik van werkzame stoffen

Het is verboden een werkzame stof die niet is opgenomen in een toegelaten gewasbeschermingsmiddel te gebruiken, tenzij de stof is goedgekeurd als basisstof op grond van artikel 23 van verordening (EG) 1107/2009.  

### Artikel  20  

####Overtredingen van de verordening

1.  Het is verboden in strijd te handelen met de artikelen 28, eerste lid, 52, eerste en vijfde lid, 55, 56, eerste lid, 58, eerste lid, en 64, van verordening (EG) 1107/2009 of de ter uitvoering daarvan vastgestelde verordeningen.   
2.  Het is verboden in strijd te handelen met de artikelen 49, vierde lid, 56, tweede of vierde lid, 65, eerste lid, 66 en 67 van verordening (EG) 1107/2009 of de ter uitvoering daarvan vastgestelde verordeningen.   
3.  Het is verboden een niet in Nederland toegelaten gewasbeschermingsmiddel of toevoegingsstof voorhanden of op voorraad te hebben.   

### Artikel  21  

####Behandeld zaaizaad

Het is verboden zaad van een plant, dat met een gewasbeschermingsmiddel is behandeld, op de markt te brengen of te gebruiken in Nederland, tenzij aangetoond kan worden dat het zaad is behandeld met een gewasbeschermingsmiddel dat als zodanig is toegelaten in een lidstaat van de Europese Unie.  

### Artikel  22  

####Voorschriften en beperkingen

1.  Het is verboden een toegelaten gewasbeschermingsmiddel op de markt te brengen of te gebruiken, indien de wettelijke of door het college bij de toelating vastgestelde voorschriften of beperkingen niet of niet op de voorgeschreven wijze op, aan of bij de verpakking zijn vermeld.   
2.  Het is verboden een gewasbeschermingsmiddel op de markt te brengen of te gebruiken, indien het gehalte aan werkzame stof en de verdere samenstelling waaronder beschermstoffen, synergisten of formuleringshulpstoffen, kleur, vorm, afwerking, verpakking, andere aanduidingen of vermeldingen afwijken van de toelating of de desbetreffende voorschriften, gesteld bij of krachtens deze wet, verordening (EG) 1107/2009 of een ter uitvoering van die verordening vastgestelde verordening.   
3.  De in artikel 19 of 20 of het eerste en tweede lid bedoelde verboden gelden niet voor zover het college een voorziening heeft getroffen voor het kunnen verwijderen, op de markt brengen, opslaan of gebruiken van gewasbeschermingsmiddelen als bedoeld in artikel 46 van verordening (EG) 1107/2009.   

### §  2  

####De toelatingsprocedure

### Artikel  28  

####Nadere regels voor het op de markt brengen

1.  Bij regeling van Onze Minister kunnen ter uitvoering van verordening (EG) 1107/2009 regels worden gesteld over: 

a. de wijze van totstandkoming en de inhoud van een afbouwplan, bedoeld in artikel 4, zevende lid, van verordening (EG) 1107/2009;  

b. de erkenning van proeven en analysen, bedoeld in artikel 29, derde lid, van verordening (EG) 1107/2009;  

c. de specifieke gebruiksomstandigheden in verband met milieu of landbouw en de in verband daarmee te stellen nationale risicobeperkende maatregelen, bedoeld in artikel 36, derde lid, van verordening (EG) 1107/2009;  

d. de vereenvoudiging of stimulering van aanvragen voor toelating in verband met de uitbreiding voor een kleine toepassing van een bestaande toelating, bedoeld in artikel 51 van verordening (EG) 1107/2009;  

e. de etikettering van gewasbeschermingsmiddelen, bedoeld in artikel 65 van verordening (EG) 1107/2009.   De regels, bedoeld in onderdeel b, kunnen inhouden dat proeven en analysen eerst worden erkend of een aanvraag daartoe eerst in behandeling wordt genomen, nadat een daarvoor vastgesteld tarief is voldaan.   
2.  Bij regeling van Onze Minister kunnen ter uitvoering van artikel 81 van verordening (EG) 1107/2009 regels worden gesteld over beschermstoffen, synergisten, formuleringshulpstoffen en toevoegingsstoffen. Deze regels kunnen betrekking hebben op de kwaliteit of samenstelling van deze stoffen en een verbod op of beperking van het op de markt brengen of gebruik inhouden.   
3.  Bij of krachtens algemene maatregel van bestuur kunnen, voor zover noodzakelijk voor de uitvoering van artikel 36, eerste lid, van verordening (EG) 1107/2009, regels worden vastgesteld over de toepassing van de in dat artikel bedoelde uniforme beginselen, voor zover voor de toepassing van die beginselen geen beoordelingsmethoden in richtsnoeren als bedoeld in artikel 77 van die verordening zijn gesteld. De voordracht voor een krachtens de eerste volzin vast te stellen algemene maatregel van bestuur wordt niet eerder gedaan dan vier weken nadat het ontwerp aan beide kamers der Staten-Generaal is overgelegd.   

### Artikel  29  

####Voorschriften

1.  Bij of krachtens algemene maatregel van bestuur kunnen ter uitvoering van artikel 13, tweede lid, van richtlijn 2009/128/EG regels worden gesteld voor de toelating of het gebruik van gewasbeschermingsmiddelen voor niet-professioneel gebruik, teneinde gevaarlijke situaties te vermijden. Deze regels kunnen onder meer betrekking hebben op: 

a. de mate van toxiciteit van het gewasbeschermingsmiddel;  

b. gebruiksklare formuleringen;  

c. beperkingen aan het formaat van de verpakking.     
2.  Bij regeling van Onze Minister kunnen regels worden gesteld met betrekking tot de aanpassing van het etiket van een gewasbeschermingsmiddel nadat de gevaarsclassificatie van een gewasbeschermingsmiddel is gewijzigd, overeenkomstig artikel 31, tweede lid, van verordening (EG) 1107/2009.   
3.  Bij of krachtens algemene maatregel van bestuur kunnen ter uitvoering van artikel 31, tweede en vierde lid, van verordening (EG) 1107/2009 regels worden gesteld over de door het college bij de toelating te stellen voorschriften, waaronder in ieder geval bij gebruik van het gewasbeschermingsmiddel in acht te nemen herbetredingstermijnen, voorzorgsmaatregelen en veiligheidsadviezen ter bescherming van de gebruiker of andere personen, die tijdens of na het gebruik met het gewasbeschermingsmiddel zelf of een daarmee behandeld product of materiaal in aanraking kunnen komen.   
4.  De voordracht voor een krachtens het derde lid vast te stellen algemene maatregel van bestuur wordt niet eerder gedaan dan vier weken nadat het ontwerp aan beide kamers der Staten-Generaal is overgelegd.   

### §  3  

####Bijzondere vormen van toelating

Vervallen per 26-11-2011   

### §  4  

####Afwijkingen

### Artikel  37  

####Proeven en experimenten

1.  Op aanvraag kan het college ontheffing verlenen van de verboden, bedoeld in de artikelen 19, 20, eerste lid, en 22, eerste en tweede lid, in verband met het gebruik van een gewasbeschermingsmiddel in een proef of experiment voor onderzoek of ontwikkelingsdoeleinden als bedoeld in artikel 54 van verordening (EG) 1107/2009.   
2.  Onze Minister kan op aanvraag een bedrijf of instelling waar proeven of experimenten worden uitgevoerd, erkennen. Op erkende bedrijven en instellingen zijn de artikelen 19, 20, eerste lid, met betrekking tot de daarin genoemde artikelen 28, eerste lid, en 55 van verordening (EG) 1107/2009, en 22, eerste en tweede lid, niet van toepassing.   
3.  Aan een ontheffing of erkenning kunnen voorschriften en beperkingen worden verbonden.   
4.  Bij regeling van Onze Minister kunnen ter uitvoering van artikel 54 van verordening (EG) 1107/2009 regels worden gesteld over de voorwaarden voor de verlening van een ontheffing of erkenning, bedoeld in het eerste respectievelijk tweede lid.   
5.  Bij de regeling bedoeld in het vierde lid kan tevens worden bepaald dat een aanvraag eerst in behandeling wordt genomen nadat een daarvoor vastgesteld bedrag is voldaan en dat alvorens een ontheffing of erkenning kan worden verleend een onderzoek ter plaatse noodzakelijk is, waarvan de kosten ten laste van de begunstigde worden gebracht.   

### Artikel  38  

####Noodsituaties

1.  Onze Minister kan ambtshalve of op aanvraag vrijstelling verlenen van de verboden, bedoeld in de artikelen 19, 20 en 22, voor het gebruik van een gewasbeschermingsmiddel overeenkomstig artikel 53 van verordening (EG) 1107/2009.   
2.  Een vrijstelling wordt in ieder geval verleend ter uitvoering van een communautaire maatregel, die is gericht op een te bestrijden gevaar.   
3.  Aan een vrijstelling kunnen voorschriften en beperkingen worden verbonden.   
4.  Indien een onverwijlde voorziening noodzakelijk is, kan Onze Minister bepalen dat de vrijstelling onmiddellijk in werking treedt. In dat geval wordt het vrijstellingsbesluit, in afwijking van [artikel 3:42, tweede lid, van de Algemene wet bestuursrecht](../../../../../../wet/algemene/wet/bestuursrecht/BWBR0005537/README.md) op elektronische wijze bekendgemaakt.   
5.  Bij regeling van Onze Minister kan worden bepaald dat een aanvraag eerst in behandeling wordt genomen nadat een daarvoor vastgesteld bedrag is voldaan. Tevens kunnen regels worden gesteld omtrent de te volgen procedure en minimumvoorwaarden voor vrijstelling.   

### Artikel  39  

####Tijdelijk beperken of verbieden

Het college kan ter uitvoering van artikel 71, eerste lid, van verordening (EG) 1107/2009 het op de markt brengen of het gebruik van een toegelaten gewasbeschermingsmiddel, met inbegrip van met een gewasbeschermingsmiddel behandeld zaaizaad, of een goedgekeurde werkzame stof, beschermstof, synergist of formuleringshulpstof tijdelijk beperken of verbieden, indien er duidelijke aanwijzingen bestaan dat het gewasbeschermingsmiddel, het met een gewasbeschermingsmiddel behandelde zaaizaad of de stof een ernstig risico inhoudt voor de gezondheid van mens en dier of voor het milieu.  

### §  5   
Vervallen per 26-11-2011   

### §  6  

####Bekendmaking

### Artikel  40  

####Bekendmaking

Een besluit tot toelating of vrijstelling van een gewasbeschermingsmiddel, alsmede een tijdelijke beperking van of verbod op het op de markt brengen of gebruik van een toegelaten gewasbeschermingsmiddel, wordt in de Staatscourant bekendgemaakt en medegedeeld aan de aanvrager.  

### Hoofdstuk  5  

####Biociden

### Artikel  41  

####Exclusieve economische zone

Dit hoofdstuk en de daarop berustende bepalingen zijn mede van toepassing op biociden en behandelde voorwerpen binnen de exclusieve economische zone.  

### Artikel  42  

####Definities biociden

In dit hoofdstuk en de daarop berustende bepalingen wordt verstaan onder: 

*op de markt aanbieden:* de levering van een biocide of een behandeld voorwerp voor distributie of gebruik in het kader van een handelsactiviteit, al dan niet tegen betaling als bedoeld in artikel 3, eerste lid, onder i, van verordening (EU) Nr. 528/2012;  

*toelating:* toelating als bedoeld in artikel 3, eerste lid, onder o, van verordening (EU) Nr. 528/2012.    

### Artikel  43  

####Overtredingen van de verordening

1.  Het is verboden in strijd te handelen met de artikelen 17, eerste, vijfde en zesde lid, artikel 27, eerste lid, 47, eerste lid, 56, 58, eerste tot en met het zesde lid, 62, 68, eerste lid, 69, eerste en tweede lid, en 72, eerste en derde lid van verordening (EU) Nr. 528/2012 of de ter uitvoering daarvan vastgestelde verordeningen.   
2.  Het eerste lid is niet van toepassing indien het handelen, bedoeld in het eerste lid overeenkomstig verordening (EU) Nr. 528/2012 is toegestaan.   
3.  Het is verboden biociden zonder toelating voorhanden of op voorraad te hebben.   
4.  Het is verboden in strijd te handelen met een passende voorlopige maatregel, bedoeld in artikel 88 van verordening (EU) Nr. 528/2012.   

### Artikel  44  

####Respijtperiode

De in artikel 42 bedoelde verboden gelden niet in de respijtperiode bedoeld in artikel 52 van verordening (EU) Nr. 528/2012.  

### Artikel  45  

####Nadere regels voor het op de markt brengen

Bij regeling van Onze Minister kunnen ter uitvoering van verordening (EU) Nr. 528/2012 regels worden gesteld over: 

a. vrijstellingen van verordening (EU) Nr. 528/2012 met betrekking tot bepaalde biociden vanwege belangen op het gebied van defensie, bedoeld in artikel 2, achtste lid, van verordening (EU) Nr. 528/2012;  

b. de etikettering van biociden, bedoeld in artikel 69, derde lid, onder b, van verordening (EU) Nr. 528/2012.    

### Artikel  46  

####Afwijkingen van de eisen

1.  Onze Minister kan ter uitvoering van artikel 55 van verordening (EU) Nr. 528/2012 ambtshalve of op aanvraag vrijstelling verlenen van het verbod, bedoeld in artikel 42, eerste lid, om te handelen in strijd met artikel 17, eerste lid, van verordening (EU) Nr. 528/2012 en van de voorwaarden van artikel 19 van verordening (EU) Nr. 528/2012 inzake het verlenen van een toelating voor een biocide.   
2.  Indien een onverwijlde voorziening noodzakelijk is, kan Onze Minister bepalen dat de vrijstelling onmiddellijk in werking treedt. In dat geval wordt het vrijstellingsbesluit, in afwijking van artikel 3:42, tweede lid, van de Algemene wet bestuursrecht op elektronische wijze bekendgemaakt.   
3.  Bij regeling van Onze Minister kan worden bepaald dat een aanvraag eerst in behandeling wordt genomen nadat een bij die regeling vastgesteld bedrag is voldaan op een daarbij te bepalen wijze. Bij regeling van Onze Minister kunnen tevens regels worden gesteld omtrent de te volgen procedure en de minimumvoorwaarden voor vrijstelling.   

### Artikel  47  

####Toelating voor het op de markt aanbieden van biociden volgens de vereenvoudigde toelatingsprocedure

Het college is belast met de uitvoering van artikel 27 van verordening (EU) Nr. 528/2012.  

### Artikel  48  

####Tijdelijk beperken of verbieden

Het college is belast met de uitvoering van artikel 88 van verordening (EU) Nr. 528/2012.  

### Artikel  49  

####Bekendmaking

Een besluit omtrent toelating of vrijstelling van een biocide van Onze Minister of het college, wordt in de Staatscourant bekendgemaakt en medegedeeld aan de aanvrager en de houder van de toelating.  

### Hoofdstuk  6  

####Handel en gebruik

### §  1  

####Vakbekwaamheidseisen, reclame en opslag

### Artikel  71  

####Opleiding en bewijs van vakbekwaamheid

1.  Het is verboden zonder een geldig bewijs van vakbekwaamheid een gewasbeschermingsmiddel, toegelaten voor professioneel gebruik, te ontvangen, te gebruiken of voorhanden te hebben, behoudens in bij regeling van Onze Minister te bepalen gevallen.   
2.  Bij of krachtens algemene maatregel van bestuur worden ter uitvoering van artikel 5 van richtlijn 2009/128/EG regels gesteld over: 

a. de eisen en procedures voor het verkrijgen van een bewijs van vakbekwaamheid;  

b. de geldigheidsduur van een bewijs van vakbekwaamheid,  

c. de eisen en procedures voor het intrekken van een bewijs van vakbekwaamheid, bedoeld in artikel 85, en  

d. het vernieuwen van een bewijs van vakbekwaamheid.     
3.  Bij regeling van Onze Minister worden regels gesteld over: 

a. de instanties die een bewijs van vakbekwaamheid kunnen verlenen of intrekken,  

b. het tarief dat in rekening wordt gebracht voor het verkrijgen of wederom verkrijgen van een bewijs van vakbekwaamheid,  

c. overige eisen en procedures in verband met de implementatie van artikel 5 van richtlijn 2009/128/EG.     
4.  Het eerste, tweede en derde lid zijn van overeenkomstige toepassing op biociden, toegelaten voor professioneel gebruik, in de bij of krachtens algemene maatregel van bestuur te bepalen gevallen.   

### Artikel  72  

####Aanprijzing

1.  Het is verboden een niet toegelaten biocide aan te bevelen of aan te prijzen.   
2.  Het is verboden het gebruik van een biocide aan te bevelen of aan te prijzen in strijd met de voor dat gebruik geldende voorschriften.   

### Artikel  73  

####Distributie

1.  Een distributeur brengt een gewasbeschermingsmiddel, niet zijnde een gewasbeschermingsmiddel toegelaten voor niet-professioneel gebruik, uitsluitend op de markt voor een klant die over een geldig bewijs van vakbekwaamheid beschikt.   
2.  Een distributeur zorgt ervoor dat hij of voldoende van zijn personeel over een bewijs van vakbekwaamheid beschikt, alsmede dat hij of dat personeel op het tijdstip van verkoop beschikbaar is voor klanten, in verband met de voorlichtende taak, bedoeld in het derde lid. Deze verplichting is niet van toepassing op gewasbeschermingsmiddelen die zijn toegelaten voor niet-professioneel gebruik.   
3.  Een distributeur of zijn personeel geeft voorlichting aan klanten over: 

a. het juiste gebruik van een gewasbeschermingsmiddel;  

b. de risico’s van dat gebruik voor de gezondheid en voor het milieu; en  

c de geldende veiligheidsinstructies voor het gewasbeschermingsmiddel.     
4.  Bij of krachtens algemene maatregel van bestuur kunnen regels worden gesteld over de verstrekking van algemene informatie door distributeurs of producenten aan niet-professionele gebruikers over de risico's van het gebruik van gewasbeschermingsmiddelen of biociden voor de gezondheid van mens en dier of voor het milieu. De informatieverplichting omvat ten minste blootstelling, een veilige opslag, een veilig gebruik en veilige verwijdering van restanten volgens de geldende regels, alsmede informatie over alternatieve bestrijdingsmethoden die minder risico opleveren.   
5.  Het eerste, tweede en derde lid zijn van overeenkomstige toepassing op een distributeur van biociden in de bij of krachtens algemene maatregel van bestuur te bepalen gevallen.   

### Artikel  74  

####Invoer, vervoer en uitvoer van niet-toegelaten middelen

1.  Het binnen Nederland brengen, de productie, de opslag en het vervoer van niet-toegelaten biociden zijn in afwijking van artikel 42 toegestaan, indien aangetoond kan worden dat de biociden zijn bestemd voor gebruik in een andere lidstaat van de Europese Unie waar de biociden wel zijn toegelaten, of voor gebruik in een derde land en aldaar niet verboden zijn, en is voldaan aan bij regeling van Onze Minister gestelde voorschriften.   
2.  De productie, de opslag en het vervoer van niet-toegelaten gewasbeschermingsmiddelen zijn in afwijking van artikel 20 toegestaan, indien aangetoond kan worden dat de gewasbeschermingsmiddelen zijn bestemd voor gebruik in een andere lidstaat van de Europese Unie en het bewuste gewasbeschermingsmiddel daar is toegelaten, of voor gebruik in een derde land, en is voldaan aan bij regeling van Onze Minister gestelde voorschriften in verband met het kunnen controleren dat het bewuste middel niet op het Nederlandse grondgebied wordt gebruikt dan wel daadwerkelijk wordt uitgevoerd.   
3.  De voorschriften bedoeld in het eerste en het tweede lid hebben betrekking op: 

a. de bescheiden waarmee kan worden aangetoond dat het gewasbeschermingsmiddel of de biocide is bestemd voor een andere lidstaat of een derde land;  

b. eisen met betrekking tot de verpakking, de etikettering, de opslag, het vervoer en de administratie van de bewuste partij gewasbeschermingsmiddelen of biociden; en  

c. andere eisen voor zover nodig voor een goede uitvoering van artikel 28, tweede lid, onderdelen c en d, van verordening (EG) 1107/2009.     

### Artikel  75  

####Nadere regelgeving op de markt brengen

1.  Bij of krachtens algemene maatregel van bestuur kunnen voor het op de markt brengen of gebruiken van gewasbeschermingsmiddelen of biociden nadere regels worden gesteld over onder meer: 

a. het aanbevelen of aanprijzen van gewasbeschermingsmiddelen of biociden;  

b. de administratie van biociden en gewasbeschermingsmiddelen;  

c. het vervoer en de opslag van gewasbeschermingsmiddelen of biociden;  

d. de wijze van afleveren van gewasbeschermingsmiddelen of biociden.     
2.  De voordracht voor een krachtens het eerste lid vast te stellen algemene maatregel van bestuur wordt niet eerder gedaan dan vier weken nadat het ontwerp aan beide kamers der Staten-Generaal is overgelegd.   

### §  2  

####Gebruik

### Artikel  77  

De klant, bedoeld in artikel 73, legitimeert zich op verzoek van de distributeur of zijn personeel met een document als bedoeld in [artikel 1 van de Wet op de identificatieplicht](../../../../../../wet/wet/op/de/identificatieplicht/BWBR0006297/README.md).  

### Artikel  78  

####Geïntegreerde gewasbescherming en juist gebruik van biociden

1.  Bij of krachtens algemene maatregel van bestuur worden regels gesteld over juist gebruik van biociden of geïntegreerde gewasbescherming overeenkomstig artikel 14 van richtlijn 2009/128/EG en artikel 55 van verordening (EG) 1107/2009.   
2.  Bij of krachtens algemene maatregel van bestuur kunnen regels worden gesteld over de wijze waarop het gebruik van biociden wordt geadministreerd.   

### Artikel  79  

####Goede praktijken

Bij of krachtens algemene maatregel van bestuur kunnen regels worden gesteld over de uitvoering van goede praktijken bij het toepassen van gewasbeschermingsmiddelen of biociden.  

### Artikel  80  

####Toepassingsmethoden en -apparatuur

1.  Bij of krachtens algemene maatregel van bestuur kunnen regels worden gesteld over de productie, het op de markt brengen of het gebruik van voertuigen, vaartuigen, luchtvaartuigen, apparatuur voor de toepassing van gewasbeschermingsmiddelen of andere methoden, technieken en materialen, zowel in de open lucht als in besloten ruimten. Deze regels kunnen een verbod of beperking van het gebruik inhouden.   
2.  Bij of krachtens algemene maatregel van bestuur kunnen ter uitvoering van artikel 8 van richtlijn 2009/128/EG regels worden gesteld over een keuring van in gebruik zijnde apparatuur voor de toepassing van gewasbeschermingsmiddelen. Deze regels omvatten de keuringsfrequentie, de keuringseisen, de keuringsinstanties, het in rekening te brengen tarief voor de keuring en de mogelijkheid van vrijstelling voor aan te wijzen types apparatuur.   
3.  Bij of krachtens algemene maatregel van bestuur kan ter uitvoering van het tweede lid de medewerking worden gevorderd van het bestuur van een bedrijfslichaam als bedoeld in [artikel 66 van de Wet op de bedrijfsorganisatie](../../../../../../wet/wet/op/de/bedrijfsorganisatie/BWBR0002058/README.md).   
4.  Indien de in het derde lid bedoelde medewerking bestaat uit het stellen van regels of nadere regels bij verordening, behoeft zodanige verordening de goedkeuring van Onze Minister.   
5.  Bij of krachtens algemene maatregel van bestuur kan worden bepaald dat tuchtrechtelijke maatregelen worden gesteld op overtreding van de in het vierde lid bedoelde regels of nadere regels.   
6.  In afwijking van [artikel 46 van de Wet tuchtrechtspraak bedrijfsorganisatie 2004](../../../../../../wet/wet/tuchtrechtspraak/bedrijfsorganisatie/2004/BWBR0016341/README.md), is in voorkomend geval de instemming vereist van Onze Minister.   
7.  In afwijking van artikel 82 kan bij of krachtens algemene maatregel van bestuur worden bepaald dat met het toezicht op de naleving van de regels of nadere regels waarvoor tuchtrechtelijke maatregelen zijn gesteld, de bij besluit van het betrokken bedrijfslichaam aangewezen personen zijn belast. Dat besluit behoeft de goedkeuring van Onze Minister.   
8.  Een tuchtrechtelijke maatregel vindt geen toepassing, indien, na overleg met het bedrijfslichaam, Onze Minister besluit tot het opleggen van een bestuurlijke boete of de officier van justitie besluit dat de desbetreffende overtreding strafrechtelijk wordt afgedaan.   
9.  De voordracht voor een krachtens dit artikel vast te stellen algemene maatregel van bestuur wordt niet eerder gedaan dan vier weken nadat het ontwerp aan beide kamers der Staten-Generaal is overgelegd.   

### Artikel  80a  

####Bescherming van milieu en volksgezondheid

1.  Bij of krachtens algemene maatregel van bestuur kunnen regels worden gesteld over het gebruik van gewasbeschermingsmiddelen of biociden in specifieke gebieden als bedoeld in artikel 12 van richtlijn 2009/128/EG. Deze regels kunnen een verbod inhouden dan wel zijn gericht op een vermindering van het gebruik van alle of een bepaald type gewasbeschermingsmiddelen of biociden in bij die maatregel aangewezen gebieden.   
2.  Bij of krachtens algemene maatregel van bestuur kan ter uitvoering van artikel 13, eerste lid, van richtlijn 2009/128/EG de medewerking worden gevorderd van het bestuur van een bedrijfslichaam als bedoeld in [artikel 66 van de Wet op de bedrijfsorganisatie](../../../../../../wet/wet/op/de/bedrijfsorganisatie/BWBR0002058/README.md).   
3.  Op de in het tweede lid bedoelde medewerking is artikel 80, vierde tot en met achtste lid, van overeenkomstige toepassing.   

### Artikel  81  

####Vergunning tot toepassing

1.  Bij of krachtens algemene maatregel van bestuur kan worden bepaald dat de toepassing van een gewasbeschermingsmiddel of biocide of een gebruik als bedoeld in artikel 80, eerste lid, alleen is toegestaan na ontheffing, vergunning of vrijstelling door Onze Minister of nadat van vorenbedoelde toepassing of gebruik melding is gedaan aan Onze Minister.   
2.  Aan vergunningen kunnen voorschriften worden verbonden.   
3.  Vergunningen kunnen onder beperkingen worden verleend.   
4.  Het bepaalde in het tweede en derde lid is van overeenkomstige toepassing op ontheffingen, vrijstellingen of meldingen als bedoeld in het eerste lid.   

### Artikel  81a  

####Nationaal actieplan

1.  Onze Ministers stellen een nationaal actieplan op ter uitvoering van artikel 4 van richtlijn 2009/128/EG.   
2.  Het plan wordt ten minste iedere vijf jaren herzien.   
3.  Op de voorbereiding en wijziging van een nationaal actieplan is [afdeling 3.4 van de Algemene wet bestuursrecht](../../../../../../wet/algemene/wet/bestuursrecht/BWBR0005537/README.md) van toepassing.   

### Hoofdstuk  7  

####Toezicht en handhaving

### Titel  1  

####Algemeen

### §  1  

####Toezicht op de naleving

### Artikel  82  

####Aanwijzing toezichthouders

1.  Met het toezicht op de naleving van het bepaalde bij of krachtens deze wet of onderdelen daarvan zijn belast de bij besluit van Onze Ministers aangewezen ambtenaren.   
2.  Van een besluit als bedoeld in het eerste lid wordt mededeling gedaan door plaatsing in de Staatscourant.   
3.  Onze Minister regelt de taakverdeling tussen de krachtens het eerste lid aangewezen ambtenaren.   

### Artikel  83  

####Regels over monsterneming

Bij regeling van Onze Ministers kunnen regels worden gesteld over de wijze van monsterneming, het verpakken en het verzegelen van monsters.  

### Artikel  84  

####Binnentreden woningen

Een toezichthouder is bevoegd met medeneming van de benodigde apparatuur een woning binnen te treden zonder toestemming van de bewoner.  

### §  2  

####Bestuursrechtelijke handhaving

### Artikel  85  

####Intrekking bewijs van vakbekwaamheid of vergunning

1.  Een bewijs van vakbekwaamheid ten behoeve van het verrichten van handelingen ten aanzien van gewasbeschermingsmiddelen of biociden, wordt ingetrokken indien niet langer wordt voldaan aan de eisen die ter zake van het verkrijgen of behouden van een zodanig bewijs van vakbekwaamheid bij of krachtens deze wet is gesteld.   
2.  Een bewijs van vakbekwaamheid wordt niet eerder ingetrokken dan nadat gedurende een redelijke termijn gelegenheid is gegeven alsnog aan de in het eerste lid bedoelde eisen te voldoen.   
3.  Een bewijs van vakbekwaamheid kan tevens worden ingetrokken indien degene aan wie een bewijs van vakbekwaamheid is verleend, dan wel een persoon voor wie diegene verantwoordelijk is of geacht wordt verantwoordelijk te zijn, heeft gehandeld in strijd met bij of krachtens deze wet gestelde voorschriften.   
4.  Bij een intrekking als bedoeld in het derde lid kan het bestuursorgaan bepalen dat degene tot wie het bewijs van vakbekwaamheid was gericht gedurende een door dat bestuursorgaan te bepalen termijn niet in aanmerking komt voor een zelfde bewijs van vakbekwaamheid.   
5.  Het eerste tot en met het vierde lid zijn van overeenkomstige toepassing met betrekking tot een vergunning, ontheffing of erkenning die ingevolge deze wet wordt verleend.   

### Artikel  86  

####Bestuursdwang

Onze Minister is bevoegd tot oplegging van een last onder bestuursdwang ter handhaving van de bij of krachtens deze wet gestelde regels en [artikel 5:20 van de Algemene wet bestuursrecht](../../../../../../wet/algemene/wet/bestuursrecht/BWBR0005537/README.md), voor zover het de verplichting betreft tot het verlenen van medewerking aan de ingevolge artikel 82 aangewezen ambtenaren.  

### Artikel  87  

####Stillegging van activiteiten

1.  De ingevolge artikel 82 aangewezen ambtenaren zijn, indien naar hun redelijk oordeel ernstig gevaar voor personen, planten, dieren of het milieu bestaat, bevoegd mondeling of bij gedagtekend schrijven te bevelen dat: 

a. door hen aan te wijzen werkzaamheden met betrekking tot gewasbeschermingsmiddelen of biociden of met betrekking tot met die middelen behandelde gebouwen, plaatsen of voorwerpen worden gestaakt dan wel niet worden aangevangen en  

b. in of op door hen aan te wijzen plaatsen geen personen mogen verblijven.     
2.  Een mondeling bevel wordt zo snel mogelijk schriftelijk bevestigd aan degene die verantwoordelijk is voor de aangewezen werkzaamheden of voor de gang van zaken in of op de aangewezen plaats.   
3.  Degene tot wie een bevel als bedoeld in het eerste lid is gericht, is verplicht de inhoud van dat bevel ter kennis te brengen van een ieder wie het bevel aangaat.   
4.  Zodra naar het oordeel van de ambtenaar die een bevel als bedoeld in het eerste lid heeft gegeven, geen ernstig gevaar meer aanwezig is, trekt deze het bevel in.   
5.  Degene die een bevel als bedoeld in het eerste lid heeft gegeven, is bevoegd met betrekking tot dat bevel de nodige maatregelen te treffen, met inbegrip van oplegging van een last onder bestuursdwang, de nodige aanwijzingen te geven en zo nodig de hulp van de sterke arm in te roepen.   
6.  Ieder wie het aangaat is verplicht zich te gedragen overeenkomstig een krachtens dit artikel gegeven bevel of aanwijzing.   

### §  3  

####Civielrechtelijke handhaving

### Artikel  88  

####Verhalen schade

1.  Een overheidslichaam kan – behoudens matiging door de rechter – de te zijnen laste komende kosten van beheer, verwijdering, of vernietiging van gewasbeschermingsmiddelen of biociden, ten aanzien waarvan in strijd is gehandeld met het bij of krachtens deze wet bepaalde, verhalen op degene door wiens onrechtmatige daad die kosten zijn veroorzaakt, of op degene die anderszins krachtens burgerlijk recht buiten overeenkomst aansprakelijk is voor de gevolgen daarvan.   
2.  Een overheidslichaam kan in een geval als bedoeld in het eerste lid, overeenkomstig de regels betreffende ongerechtvaardigde verrijking, de daar bedoelde kosten verhalen op degene die door het beheer van de betrokken gewasbeschermingsmiddelen of biociden ongerechtvaardigd wordt verrijkt.   
3.  Voor de toepassing van dit artikel is niet vereist dat op het tijdstip waarop de in het eerste lid bedoelde handeling met de in dat lid bedoelde gewasbeschermingsmiddelen en biociden zich heeft voorgedaan, reeds jegens de overheid onrechtmatig werd gehandeld.   

### Titel  2  

####Bestuurlijke boetes

### §  1  

####Bevoegdheid

### Artikel  90  

####Bestuurlijke boete

Onze Minister kan een bestuurlijke boete opleggen in geval van overtreding van het bepaalde bij of krachtens artikel 2a, 19, 20, 21, 22, 28, 29, 37, derde lid, 38, derde lid, 39, 43, 71 tot en met 81, 87, zesde lid, 115 of 118.  

### Artikel  94  

####Afstemming met openbaar ministerie

Indien de ernst van de overtreding of de omstandigheden waaronder zij is begaan daartoe aanleiding geven, wordt zij aan het openbaar ministerie voorgelegd.  

### §  2  

####Hoogte bestuurlijke boete

### Artikel  97  

####Hoogte bestuurlijke boete

1.  Bij of krachtens algemene maatregel van bestuur worden regels gesteld over de hoogte van de bestuurlijke boete die voor een overtreding of voor categorieën van overtredingen ten hoogste kan worden opgelegd.   
2.  De op grond van het eerste lid te bepalen bestuurlijke boete bedraagt ten hoogste het bedrag dat is bepaald voor de vijfde categorie, bedoeld in [artikel 23, vierde lid, van het Wetboek van Strafrecht](../../../../../../wet/wet/van/3/maart/1881/BWBR0001854/README.md), per overtreding begaan door een natuurlijke persoon, en ten hoogste het bedrag dat is bepaald voor de zesde categorie, bedoeld in artikel 23, vierde lid, van het Wetboek van Strafrecht per overtreding, begaan door een rechtspersoon of een vennootschap, of, indien dat meer is, 10 procent van de jaaromzet in het boekjaar voorafgaande aan het boekjaar waarin de boete wordt opgelegd.   
3.  De berekening van de omzet, bedoeld in het tweede lid, geschiedt op voet van het bepaalde in [artikel 377, zesde lid, van boek 2 van het Burgerlijk Wetboek](../../../../../../wet/burgerlijk/wetboek/boek/2/BWBR0003045/README.md) voor de netto-omzet.   

### §  3  

####De procedure

### §  4  

####Betaling

### Artikel  108  

Bij gebreke van volledige betaling binnen de in [artikel 4:87 van de Algemene wet bestuursrecht](../../../../../../wet/algemene/wet/bestuursrecht/BWBR0005537/README.md) bedoelde termijn kan Onze Minister de verschuldigde bestuurlijke boete invorderen bij dwangbevel.  

### Hoofdstuk  8  

####Overige bepalingen

### §  1  

####Algemeen verbindend verklaring

### Artikel  111  

####Verzoek tot algemeen verbindend verklaring

1.  Onze Minister kan op een met redenen omkleed verzoek bepalingen van een schriftelijke overeenkomst tussen degenen die in de uitoefening van beroep of bedrijf handelingen verrichten met gewasbeschermingsmiddelen of biociden, algemeen verbindend verklaren voor zover deze bepalingen betrekking hebben op onderwerpen als bedoeld in hoofdstuk 6, paragraaf 1, van deze wet.   
2.  Een verzoek tot algemeenverbindendverklaring kan slechts worden ingediend door degenen die, dan wel organisaties van degenen die, wat betreft hun deelnemersaantal en hun gezamenlijke omzet, een naar het oordeel van Onze Minister belangrijke meerderheid vormen van degenen die de betrokken handelingen met gewasbeschermingsmiddelen of biociden verrichten.   
3.  Onze Minister kan regels stellen met betrekking tot de onderwerpen die in ieder geval in een overeenkomst waarvoor algemeenverbindendverklaring wordt verzocht, aan de orde dienen te komen, alsmede met betrekking tot de bij een verzoek als bedoeld in het eerste lid over te leggen gegevens.   

### Artikel  112  

####Besluit tot algemeen verbindend verklaring

1.  [Afdeling 3.4 van de Algemene wet bestuursrecht](../../../../../../wet/algemene/wet/bestuursrecht/BWBR0005537/README.md) is van toepassing op de voorbereiding van het besluit tot algemeenverbindendverklaring, met dien verstande dat de termijn van [artikel 3:18, eerste lid, van de Algemene wet bestuursrecht](../../../../../../wet/algemene/wet/bestuursrecht/BWBR0005537/README.md) kan worden opgeschort voor zolang nodig ter voldoening aan internationaalrechtelijke verplichtingen.   
2.  Onze Minister kan aan het besluit tot algemeenverbindendverklaring voorschriften verbinden ten aanzien van aan hem over te leggen rapportages over de uitvoering en handhaving van de overeenkomst.   
3.  Een besluit tot algemeenverbindendverklaring geldt voor een in het besluit aangegeven termijn van ten hoogste vijf jaar.   

### Artikel  113  

####Ontheffing

1.  Onze Minister kan op een daartoe strekkend verzoek van een besluit tot algemeenverbindendverklaring ontheffing verlenen, indien de verzoeker zorg draagt voor het op een zodanige wijze verrichten van de betrokken handelingen dat deze wijze naar het oordeel van Onze Minister ten minste gelijkwaardig is aan de wijze waarop die handelingen overeenkomstig de betrokken algemeenverbindendverklaring worden verricht.   
2.  Een ontheffing van een algemeen verbindend verklaarde overeenkomst kan onder beperkingen worden verleend. Aan de ontheffing kunnen voorschriften worden verbonden.   
3.  Een krachtens het eerste lid verleende ontheffing kan ambtshalve of op een daartoe strekkend verzoek worden gewijzigd of worden ingetrokken. Artikel 114, eerste lid, is van overeenkomstige toepassing, met dien verstande dat voor het in onderdeel b van dat lid genoemde belang in de plaats treedt: het niet langer voldoen aan het in het eerste lid van dit artikel genoemde vereiste.   
4.  [Afdeling 3.4 van de Algemene wet bestuursrecht](../../../../../../wet/algemene/wet/bestuursrecht/BWBR0005537/README.md) is van toepassing op de voorbereiding van het besluit tot ontheffing als bedoeld in het eerste lid.   

### Artikel  114  

####Intrekking

1.  Onze Minister kan een besluit tot algemeenverbindendverklaring intrekken, indien: 

a. de ter zake verstrekte gegevens onjuist zijn of onvolledig zijn;  

b. op grond van een verandering van de omstandigheden of inzichten opgetreden na het nemen van het besluit, moet worden aangenomen dat het van kracht blijven van de overeenkomst niet meer gerechtvaardigd is;  

c. een voor Nederland verbindend verdrag of een voor Nederland verbindend besluit van een volkenrechtelijke organisatie, dan wel regels ter uitvoering daarvan, hiertoe verplichten, of  

d. degenen die het verzoek hebben ingediend, daartoe verzoeken.     
2.  [Afdeling 3.4 van de Algemene wet bestuursrecht](../../../../../../wet/algemene/wet/bestuursrecht/BWBR0005537/README.md) is van toepassing op de voorbereiding van een besluit als bedoeld in het eerste lid.   

### Artikel  115  

####Naleving

Een ieder is tot naleving van een voor hem geldende algemeen verbindend verklaarde overeenkomst gehouden tegenover ieder ander, die bij de naleving een redelijk belang heeft.  

### Artikel  116  

####Onderzoek door Onze Minister

1.  Indien een of meer van degenen voor wie een overeenkomst algemeen verbindend is verklaard, het vermoeden gegrond achten dat een of meer van de algemeen verbindend verklaarde bepalingen uit de overeenkomst niet worden nageleefd, kunnen zij met het oog op het instellen van een rechtsvordering Onze Minister verzoeken een onderzoek daarnaar te doen instellen.   
2.  Indien een verzoek als bedoeld in het eerste lid is ingediend, kan Onze Minister een onderzoek instellen. Nadat het onderzoek is afgerond licht Onze Minister degene of degenen, die om het onderzoek hebben verzocht, in over de uitkomsten van het onderzoek.   

### §  2  

####Implementatie

### Artikel  117  

####Begripsbepaling

1.  In deze afdeling en de daarop berustende bepalingen wordt verstaan onder: 

a. EG-verordening: verordening van de Raad van de Europese Unie of van het Europees Parlement en de Raad van de Europese Unie gezamenlijk, die geheel of gedeeltelijk berust op de artikelen 12, 43, 114, 168, 169, of 192 van het Verdrag betreffende de werking van de Europese Unie of 37, 95, 152, 153, of 175 van het Verdrag tot oprichting van de Europese Gemeenschap en waarin voorschriften zijn neergelegd betreffende het op de markt brengen van gewasbeschermingsmiddelen of biociden of het op de markt brengen van producten die met gewasbeschermingsmiddelen of biociden behandeld zijn alsmede daarmee samenhangende activiteiten;  

b. EG-richtlijn: richtlijn van de Raad van de Europese Unie of het Europees Parlement en de Raad van de Europese Unie gezamenlijk, die geheel of gedeeltelijk berust op de artikelen 12, 43, 114, 168, 169, of 192 van het Verdrag betreffende de werking van de Europese Unie of 37, 95, 152, 153, of 175 van het Verdrag tot oprichting van de Europese Gemeenschap en waarin voorschriften zijn neergelegd betreffende het op de markt brengen van gewasbeschermingsmiddelen of biociden of het op de markt brengen van producten die met gewasbeschermingsmiddelen of biociden behandeld zijn alsmede daarmee samenhangende activiteiten.     
2.  Voor de toepassing van deze paragraaf en de daarop berustende bepalingen gelden de begripsomschrijvingen zoals die zijn neergelegd in EG-verordeningen. Daar waar deze begripsbepalingen afwijken van de in artikel 1 van deze wet opgenomen begripsbepalingen, gelden de begripsbepalingen zoals die zijn neergelegd in de EG-verordening.   

### Artikel  118  

####Wettelijke basis voor implementatie

1.  Bij ministeriële regeling kunnen regels worden gesteld voor een goede uitvoering van EG-verordeningen.   
2.  Bij of krachtens algemene maatregel van bestuur kunnen regels worden gesteld ter implementatie van EG-richtlijnen.   
3.  Bij ministeriële regeling kunnen regels worden gesteld ter implementatie van EG-beschikkingen.   
4.  Bij of krachtens algemene maatregel van bestuur kunnen regels worden gesteld ter implementatie van een overeenkomst betreffende het op de markt brengen van gewasbeschermingsmiddelen of biociden of het op de markt brengen van producten die met gewasbeschermingsmiddelen of biociden behandeld zijn alsmede daarmee samenhangende activiteiten tussen de Europese Gemeenschap en een derde land of een internationale organisatie.   
5.  De regels bedoeld in het eerste tot en met vierde lid kunnen betrekking hebben op: 

a. de procedures en termijnen voor het op de markt brengen van gewasbeschermingsmiddelen of biociden;  

b. de wijze van onderzoek naar gewasbeschermingsmiddelen of biociden;  

c. de wijze van beoordeling van gewasbeschermingsmiddelen of biociden;  

d. het verpakken of etiketteren van gewasbeschermingsmiddelen of biociden;  

e. de gevolgen die worden verbonden aan de effecten op mens, dier, plant, of milieu van productie van, handel in, opslag van, of het gebruik van gewasbeschermingsmiddelen of biociden;  

f. de wijze van toepassen van gewasbeschermingsmiddelen of biociden;  

g. het verlenen, schorsen en intrekken van certificaten, erkenningen, vergunningen en getuigschriften van vakbekwaamheid;  

h. het erkennen van examens of instanties;  

i. het op de markt brengen van producten die met gewasbeschermingsmiddelen of biociden behandeld zijn.     

### §  3  

####Beroepen

Vervallen per 01-01-2013   

### §  4  

####Bevoegdheden ministers

### Artikel  120  

####Bevoegdheden andere ministers

1.  Een voordracht voor een op grond van deze wet vast te stellen algemene maatregel van bestuur kan worden gedaan en een ministeriële regeling op grond van deze wet kan worden vastgesteld door Onze Minister van Sociale Zaken en Werkgelegenheid, Onze Minister van Volksgezondheid, Welzijn en Sport, dan wel Onze Minister van Verkeer en Waterstaat, in overeenstemming met Onze Minister, indien belangen van arbeidsomstandigheden, volksgezondheid, dan wel waterbeheer in het geding zijn.   
2.  Een ministeriële regeling op grond van deze wet wordt vastgesteld in overeenstemming met Onze Minister van Sociale Zaken en Werkgelegenheid, Onze Minister van Volksgezondheid, Welzijn en Sport, dan wel Onze Minister van Verkeer en Waterstaat voor zover belangen van arbeidsomstandigheden, volksgezondheid, dan wel waterbeheer in het geding zijn.   

### Hoofdstuk  9  

####Bepalingen in verband met bijlagen I, IA of IB bij richtlijn 98/8/EG

Vervallen per 21-11-2013   

### §  1  

####Algemene bepalingen

Vervallen per 21-11-2013   

### §  2  

####Bepalingen inzake nog niet in bijlagen I, IA of IB bij richtlijn 98/8/EG opgenomen werkzame stoffen

Vervallen per 21-11-2013   

### §  3  

####Overgangsbepalingen in verband met de opneming of niet opneming van werkzame stoffen bij richtlijn 98/8/EG

Vervallen per 21-11-2013   

### Hoofdstuk  10  

####Overgangs- en slotbepalingen

### §  1  

####Overgangsbepalingen

### Artikel  129  

####Overgangsrecht toelatingen, registraties, vrijstellingen, ontheffingen en uitzonderingen

1.  Gewasbeschermingsmiddelen of biociden die op het tijdstip van inwerkingtreding van deze wet zijn toegelaten op grond van de [Bestrijdingsmiddelenwet 1962](../../../../../../wet/bestrijdingsmiddelenwet/1962/BWBR0002380/README.md) bij besluit van het College voor de toelating van bestrijdingsmiddelen, worden bij de inwerkingtreding van deze wet geacht te zijn toegelaten op grond van artikel 28 onderscheidenlijk artikel 49 van deze wet onder de voorschriften die bij de toelating zijn gegeven.   
2.  Gewasbeschermingsmiddelen en biociden die op 3 mei 2007 van rechtswege zijn toegelaten op grond van [artikel 25d van de Bestrijdingsmiddelenwet 1962](../../../../../../wet/bestrijdingsmiddelenwet/1962/BWBR0002380/README.md) worden vanaf die datum geacht te zijn toegelaten op grond van artikel 122, eerste lid, van deze wet onder de voorschriften die bij de toelating zijn gegeven. Alle toelatingen van rechtswege op grond van dit lid vervallen op de datum van inwerkingtreding van het eerste besluit tot vaststelling van een lijst voor gewasbeschermingsmiddelen, onderscheidenlijk biociden, als bedoeld in artikel 122, eerste lid.   
3.  Gewasbeschermingsmiddelen of biociden, die op of na 3 mei 2007 zijn vrijgesteld van toelating of waarvoor een ontheffing is verstrekt op grond van [artikel 16aa van de Bestrijdingsmiddelenwet 1962](../../../../../../wet/bestrijdingsmiddelenwet/1962/BWBR0002380/README.md), worden vanaf die datum geacht te zijn toegelaten op grond van artikel 123, eerste lid, van deze wet, onder de voorschriften die bij de vrijstelling of ontheffing zijn gegeven.   
4.  Gewasbeschermingsmiddelen of biociden, die zijn vrijgesteld van toelating of waarvoor een ontheffing is verstrekt op grond van [artikel 16a van de Bestrijdingsmiddelenwet 1962](../../../../../../wet/bestrijdingsmiddelenwet/1962/BWBR0002380/README.md), worden geacht te zijn toegelaten op grond van artikel 38 van deze wet voor gewasbeschermingsmiddelen, onderscheidenlijk artikel 65 van deze wet voor biociden, onder de voorschriften die bij de vrijstelling of ontheffing zijn gegeven en tot de in de vrijstelling of ontheffing opgenomen termijn is verstreken.   
5.  Gewasbeschermingsmiddelen of biociden die op grond van [artikel 1, derde lid, van de Bestrijdingsmiddelenwet 1962](../../../../../../wet/bestrijdingsmiddelenwet/1962/BWBR0002380/README.md) zijn uitgezonderd van de toepassing van [die wet](../../../../../../wet/bestrijdingsmiddelenwet/1962/BWBR0002380/README.md), zijn bij de inwerkingtreding van deze wet van rechtswege toegelaten, tot het moment waarop het college: 

a. de toelating intrekt of wijzigt op grond van deze wet, of  

b. het middel toelaat op grond van artikel 35 of 55.     

### Artikel  130a  

####Overgangsrecht ingevolge de verordening

1.  De Wet gewasbeschermingsmiddelen en biociden en de daarop berustende bepalingen, zoals deze luidden voor de inwerkingtreding van de Wet van 24 maart 2011 houdende wijziging van de Wet gewasbeschermingsmiddelen en biociden in verband met de implementatie van Europese regelgeving op het gebied van het op de markt brengen en het duurzame gebruik van gewasbeschermingsmiddelen (Stb. 235) blijft voor zover nodig van toepassing in de in artikel 80, eerste lid, van verordening (EG) 1107/2009 bedoelde gevallen.   
2.  Op de voet van artikel 8o, tweede lid, van verordening (EG) 1107/2009 blijft het bepaalde bij of krachtens de artikelen 25 en 27 van toepassing zoals deze bepalingen luidden voor de inwerkingtreding van de Wet van 24 maart 2011 houdende wijziging van de Wet gewasbeschermingsmiddelen en biociden in verband met de implementatie van Europese regelgeving op het gebied van het op de markt brengen en het duurzame gebruik van gewasbeschermingsmiddelen (Stb. 235).   
3.  De Wet gewasbeschermingsmiddelen en biociden en de daarop berustende bepalingen, zoals deze luidden voor de inwerkingtreding van de Wet van 24 maart 2011 houdende wijziging van de Wet gewasbeschermingsmiddelen en biociden in verband met de implementatie van Europese regelgeving op het gebied van het op de markt brengen en het duurzame gebruik van gewasbeschermingsmiddelen (Stb. 235), blijft van toepassing op aanvragen tot toelating, in de in artikel 80, vijfde lid, van verordening (EG) 1107/2009 bedoelde gevallen, totdat op die aanvragen is beslist.   
4.  De Wet gewasbeschermingsmiddelen en biociden en de daarop berustende bepalingen, zoals deze luidden voor de inwerkingtreding van de Wet van XX 2013 houdende wijziging van de Wet gewasbeschermingsmiddelen en biociden ter uitvoering van Verordening (EU) Nr. 528/2012 van het Europees Parlement en de Raad van de Europese Unie van 22 mei 2012 betreffende het op de markt aanbieden en het gebruik van biociden (PbEU, L 167) (Stb. XXX) blijven voor zover nodig van toepassing in de in artikel 89, tweede lid, van verordening (EG) Nr. 528/2012 bedoelde gevallen.   

### §  2  

####Wijzigingsbepalingen

### §  3  

####Slotbepalingen

### Artikel  138  

####Verslag ten behoeve van het parlement

Onze Minister zendt binnen vier jaar na de inwerkingtreding van deze wet en vervolgens telkens na vier jaar aan de Staten-Generaal een verslag over de doeltreffendheid en de effecten van deze wet in de praktijk, met daarin een rapportage over de doelmatigheid en doeltreffendheid van het functioneren van het college.  

### Artikel  140  

####Inwerkingtreding

De artikelen van deze wet treden in werking op een bij koninklijk besluit te bepalen tijdstip, dat voor de verschillende artikelen of onderdelen daarvan verschillend kan worden vastgesteld.  

### Artikel  141  

####Citeertitel

Deze wet wordt aangehaald als: Wet gewasbeschermingsmiddelen en biociden.  

Lasten en bevelen dat deze in het Staatsblad zal worden geplaatst en dat alle ministeries, autoriteiten, colleges en ambtenaren wie zulks aangaat, aan de nauwkeurige uitvoering de hand zullen houden.   

Gegeven te Lech 
17 februari 2007  
Beatrix  

De Minister van Landbouw, Natuur en Voedselkwaliteit , 
G. Verburg   

De Minister van Volkshuisvesting, Ruimtelijke Ordening en Milieubeheer , 
J. M. Cramer   

de *tiende* april 2007 

De Minister van Justitie , 
E. M. H. Hirsch Ballin    

### Inhoudsopgave  

| --- | --- |
|:---|:---|
| --- | --- |
|  *CONSIDERANS*   |  *1*   |
| --- | --- |
|  *HOOFDSTUK 1. BEGRIPSBEPALINGEN*   |  *1*   |
| --- | --- |
| Artikel 1 Definities  | 1  |
| Artikel 2 Mededeling van communautaire maatregelen  | 4  |
| --- | --- |
|  *HOOFDSTUK 2. HET COLLEGE VOOR DE TOELATING VAN GEWASBESCHERMINGSMIDDELEN EN BIOCIDEN*   |  *4*   |
| --- | --- |
| Artikel 3 College  | 4  |
| Artikel 4 Taken college  | 4  |
| Artikel 5 Samenstelling college  | 5  |
| Artikel 6 Andere functies  | 5  |
| Artikel 7 Secretariaat  | 5  |
| Artikel 8 Reglement college  | 5  |
| Artikel 9 Personeel secretariaat  | 6  |
| Artikel 10 Tarieven  | 6  |
| Artikel 11 Inkomsten  | 7  |
| Artikel 12 Verantwoording  | 7  |
| Artikel 13 Informatieverstrekking  | 8  |
| Artikel 14 Beleidsregels  | 8  |
| Artikel 15 Bekendmaking  | 8  |
| Artikel 16 Taakverwaarlozingsregeling  | 8  |
| Artikel 17 Gegevensbeveiliging  | 9  |
| --- | --- |
|  *HOOFDSTUK 3. ALGEMENE VERBODEN*   |  *9*   |
| --- | --- |
| Artikel 18 Zorgplicht  | 9  |
| Artikel 19 Verbod op de markt brengen en voorhanden hebben werkzame stoffen  | 9  |
| Artikel 20 Verbod op de markt brengen gewasbeschermingsmiddelen en biociden  | 9  |
| Artikel 21 Uitzonderingen op verboden  | 9  |
| Artikel 22 Verbod op handelen in strijd met gebruiksvoorschriften  | 9  |
| --- | --- |
|  *HOOFDSTUK 4. GEWASBESCHERMINGSMIDDELEN*   |  *10*   |
| --- | --- |
|  *§ 1. Algemene bepalingen*   |  *10*   |
| Artikel 23 Procedure  | 10  |
| Artikel 24 De aanvrager  | 10  |
| Artikel 25 De aanvraag  | 11  |
| Artikel 26 Proeven op gewervelde dieren  | 11  |
| Artikel 27 Gegevensbescherming  | 11  |
| --- | --- |
|  *§ 2. De toelatingsprocedure*   |  *12*   |
| Artikel 28 Toelatingsvoorwaarden  | 12  |
| Artikel 29 Voorschriften  | 13  |
| --- | --- |
|  *§ 3. Bijzondere vormen van toelating*   |  *14*   |
| Artikel 30 Toepasselijkheid paragrafen 1 en 2  | 14  |
| Artikel 31 Vereenvoudigde uitbreidingstoelating  | 14  |
| Artikel 32 Afgeleide toelating  | 15  |
| Artikel 33 Parallelle toelating  | 15  |
| Artikel 34 Voorlopige toelating  | 15  |
| Artikel 35 Toelating op aanvraag van Onze Minister  | 16  |
| Artikel 36 Wederzijdse erkenning van de toelating  | 16  |
| --- | --- |
|  *§ 4. Vrijstelling*   |  *17*   |
| Artikel 37 Proeven  | 17  |
| Artikel 38 Bedreiging plantaardige productie  | 17  |
| --- | --- |
|  *§ 5. Verandering van besluiten en informatieplicht*   |  *18*   |
| Artikel 39 Verlenging  | 18  |
| Artikel 40 Tijdelijk beperken of verbieden  | 18  |
| Artikel 41 Wijziging of intrekking  | 18  |
| --- | --- |
|  *§ 6. Bekendmaking en openbaarmaking*   |  *19*   |
| Artikel 42 Bekendmaking  | 19  |
| Artikel 43 Openbaarmaking en vertrouwelijkheid  | 20  |
| --- | --- |
|  *HOOFDSTUK 5. BIOCIDEN*   |  *21*   |
| --- | --- |
|  *§ 1. Algemene bepalingen*   |  *21*   |
| Artikel 44 Procedure  | 21  |
| Artikel 45 De aanvraag  | 21  |
| Artikel 46 Proeven op gewervelde dieren  | 21  |
| Artikel 47 Gegevensbescherming  | 22  |
| --- | --- |
|  *§ 2 De toelatingsprocedure*   |  *23*   |
| Artikel 48 Biociden die niet volgens een toelatingsprocedure worden beoordeeld  | 23  |
| Artikel 49 Toelatingsvoorwaarden  | 23  |
| Artikel 50 Voorschriften  | 24  |
| --- | --- |
|  *§ 3. Bijzondere vormen van toelating*   |  *25*   |
| Artikel 51 Toepasselijkheid paragrafen 1 en 2  | 25  |
| Artikel 52 Afgeleide toelating  | 25  |
| Artikel 53 Parallelle toelating  | 25  |
| Artikel 54 Voorlopige toelating  | 25  |
| Artikel 55 Toelating op aanvraag van Onze Minister  | 26  |
| Artikel 56 Wederzijdse erkenning van de toelating  | 26  |
| --- | --- |
|  *§ 4. De registratieprocedure*   |  *27*   |
| Artikel 57 Toepasselijke procedure  | 27  |
| Artikel 58 Voorwaarden  | 27  |
| Artikel 59 Aanvraag  | 27  |
| Artikel 60 Wederzijdse erkenning registratie  | 28  |
| Artikel 61 Weigering van wederzijdse erkenning registratie  | 28  |
| --- | --- |
|  *§ 5 De Kaderformulering en de basisstof*   |  *28*   |
| Artikel 62 De kaderformulering  | 28  |
| Artikel 63 De basisstof  | 28  |
| --- | --- |
|  *§ 6. Vrijstelling*   |  *29*   |
| Artikel 64 Proeven  | 29  |
| Artikel 65 Niet op andere wijze te bestrijden gevaar  | 29  |
| --- | --- |
|  *§ 7. Verandering van besluiten en informatieplicht*   |  *30*   |
| Artikel 66 Verlenging  | 30  |
| Artikel 67 Tijdelijk beperken of verbieden  | 30  |
| Artikel 68 Wijziging of intrekking  | 30  |
| --- | --- |
|  *§ 8. Bekendmaking en openbaarmaking*   |  *31*   |
| Artikel 69 Bekendmaking  | 31  |
| Artikel 70 Openbaarmaking en vertrouwelijkheid  | 31  |
| --- | --- |
|  *HOOFDSTUK 6. HANDEL EN GEBRUIK*   |  *32*   |
| --- | --- |
|  *§ 1. Handel en opslag*   |  *32*   |
| Artikel 71 Bewijs van vakbekwaamheid  | 32  |
| Artikel 72 Aanprijzing  | 33  |
| Artikel 73 Op de markt brengen voor vakbekwame gebruikers  | 33  |
| Artikel 74 Invoer en doorvoer  | 33  |
| Artikel 75 Nadere regelgeving op de markt brengen  | 34  |
| --- | --- |
|  *§ 2. Gebruik*   |  *34*   |
| Artikel 76 Bewijs van vakbekwaamheid  | 34  |
| Artikel 77 Legitimatie  | 35  |
| Artikel 78 Geïntegreerde bestrijding en juist gebruik  | 35  |
| Artikel 79 Goede praktijken  | 35  |
| Artikel 80 Toepassingsmethoden, -technieken en -materialen  | 35  |
| Artikel 81 Vergunning tot toepassing  | 35  |
| --- | --- |
|  *HOOFDSTUK 7. TOEZICHT EN HANDHAVING*   |  *36*   |
| --- | --- |
|  *Titel 1. Algemeen*   |  *36*   |
| --- | --- |
|  *§ 1. Toezicht op de naleving*   |  *36*   |
| Artikel 82 Aanwijzing toezichthouders  | 36  |
| Artikel 83 Regels over monsterneming  | 36  |
| Artikel 84 Binnentreden woningen  | 36  |
| --- | --- |
|  *§ 2. Bestuursrechtelijke handhaving*   |  *36*   |
| Artikel 85 Intrekking bewijs van vakbekwaamheid of vergunning  | 36  |
| Artikel 86 Bestuursdwang  | 36  |
| Artikel 87 Stillegging van activiteiten  | 37  |
| --- | --- |
|  *§ 3. Civielrechtelijke handhaving*   |  *37*   |
| Artikel 88 Verhalen schade  | 37  |
| --- | --- |
|  *Titel 2. Bestuurlijke boetes*   |  *37*   |
| --- | --- |
|  *§ 1. Bevoegdheid*   |  *37*   |
| Artikel 89 Begripsbepalingen  | 37  |
| Artikel 90 Bevoegdheid tot het opleggen van een bestuurlijke boete  | 38  |
| Artikel 91 Geen straf zonder schuld  | 38  |
| Artikel 92 Ne bis in idem  | 38  |
| Artikel 93 Verhouding tot strafvervolging  | 38  |
| Artikel 94 Afstemming met openbaar ministerie  | 38  |
| Artikel 95 Vervallen van de bevoegdheid tot het opleggen van een bestuurlijke boete  | 39  |
| --- | --- |
|  *§ 2. Hoogte bestuurlijke boete*   |  *39*   |
| Artikel 96 Proportionaliteit en evenredigheid  | 39  |
| Artikel 97 Boetemaxima  | 39  |
| --- | --- |
|  *§ 3. De procedure*   |  *39*   |
| Artikel 98 Boeterapport  | 39  |
| Artikel 99 Recht op inzage  | 40  |
| Artikel 100 Zienswijze overtreder  | 40  |
| Artikel 101 Zwijgrecht  | 40  |
| Artikel 102 Beslistermijn  | 40  |
| Artikel 103 Beschikking  | 41  |
| --- | --- |
|  *§ 4. Betaling*   |  *41*   |
| Artikel 104 Betaling  | 41  |
| Artikel 105 Uitstel van betaling  | 41  |
| Artikel 106 Verzuim  | 41  |
| Artikel 107 Aanmaning  | 41  |
| Artikel 108 Invordering bij dwangbevel  | 42  |
| Artikel 109 Geen zienswijze bij aanmaning en dwangbevel  | 42  |
| Artikel 110 Bekendmaking dwangbevel  | 42  |
| --- | --- |
|  *HOOFDSTUK 8. OVERIGE BEPALINGEN*   |  *43*   |
| --- | --- |
|  *§ 1. Algemeen verbindend verklaring*   | 43  |
| Artikel 111 Verzoek tot algemeen verbindend verklaring  | 43  |
| Artikel 112 Besluit tot algemeen verbindend verklaring  | 43  |
| Artikel 113 Ontheffing  | 43  |
| Artikel 114 Intrekking  | 44  |
| Artikel 115 Naleving  | 44  |
| Artikel 116 Onderzoek door Onze Minister  | 44  |
| --- | --- |
|  *§ 2. Implementatie*   |  *44*   |
| Artikel 117 Begripsbepaling  | 44  |
| Artikel 118 Wettelijke basis voor implementatie  | 45  |
| --- | --- |
|  *§ 3. Beroepen*   |  *45*   |
| Artikel 119 Beroep  | 45  |
| --- | --- |
|  *§ 4. Bevoegdheden ministers*   |  *45*   |
| Artikel 120 Bevoegdheden andere ministers  | 45  |
| --- | --- |
|  *HOOFDSTUK 9. BEPALINGEN IN VERBAND MET BIJLAGE I BIJ RICHTLIJN 91/414/EEG EN BIJLAGEN I, IA OF IB BIJ RICHTLIJN 98/8/EG*   |  *46*   |
| --- | --- |
|  *§ 1. Algemene bepalingen*   |  *46*   |
| Artikel 121 Aanvragen voor besluiten inzake middelen met bestaande werkzame stoffen  | 46  |
| --- | --- |
|  *§ 2. Bepalingen inzake nog niet in bijlage I bij richtlijn 91/414/EEG en bijlagen I, IA of IB bij richtlijn 98/8/EG opgenomen werkzame stoffen*   |  *47*   |
| Artikel 122 Besluiten inzake van rechtswege toegelaten middelen  | 47  |
| Artikel 123 Besluiten inzake een dringend vereist gewasbeschermingsmiddel of biocide  | 47  |
| Artikel 124 Besluiten inzake gewasbeschermingsmiddelen of biociden waarvan de werkzame stoffen zijn opgenomen in de vierde fase van het werkprogramma of zijn bestemd voor biologische landbouw  | 47  |
| Artikel 125 Besluiten inzake gewijzigde samenstelling van een gewasbeschermingsmiddel of biocide  | 48  |
| Artikel 126 Besluiten inzake vereenvoudigde uitbreidingstoelating van biociden  | 48  |
| --- | --- |
|  *§ 3. Overgangsbepalingen in verband met de opneming of niet opneming van werkzame stoffen bij richtlijn 91/414/EEG en richtlijn 98/8/EG*   |  *49*   |
| Artikel 127 Besluiten na een communautaire maatregel tot niet opneming  | 49  |
| Artikel 128 Besluiten na een communautaire maatregel tot opneming  | 49  |
| --- | --- |
|  *HOOFDSTUK 10. OVERGANGS- EN SLOTBEPALINGEN*   |  *50*   |
| --- | --- |
|  *§ 1. Overgangsbepalingen*   |  *50*   |
| Artikel 129 Overgangsrecht toelatingen, registraties, vrijstellingen, ontheffingen en uitzonderingen  | 50  |
| Artikel 130 Overgangsrecht register, aanvragen, bezwaarschriften en beroepen  | 50  |
| --- | --- |
|  *§ 2. Wijzigingsbepalingen*   |  *51*   |
| Artikel 131 Wijziging WED  | 51  |
| Artikel 132 Wijziging bijlage Awb  | 52  |
| Artikel 133 Wijziging bijlage Wet bestuursrechtspraak bedrijfsorganisatie  | 52  |
| Artikel 134 Wijziging Diergeneesmiddelenwet  | 52  |
| Artikel 135 Wijziging Flora- en faunawet  | 52  |
| Artikel 136 Wijziging Wet milieubeheer  | 52  |
| Artikel 137 Wijziging Wet milieugevaarlijke stoffen  | 52  |
| --- | --- |
|  *§ 3. Slotbepalingen*   |  *52*   |
| Artikel 138 Verslag ten behoeve van het parlement  | 52  |
| Artikel 139 Intrekking Bestrijdingsmiddelenwet 1962 en wijzigingswetten  | 53  |
| Artikel 140 Inwerkingtreding  | 53  |
| Artikel 141 Citeertitel  | 53  |

