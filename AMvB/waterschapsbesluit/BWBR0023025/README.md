<meta http-equiv='Content-Type' content='text/html; charset=utf-8' />

##Besluit van 29 november 2007, houdende regels met betrekking tot de waterschappen (Waterschapsbesluit)

Wij Beatrix, bij de gratie Gods, Koningin der Nederlanden, Prinses van Oranje-Nassau, enz. enz. enz.

Op de voordracht van de Staatssecretaris van Verkeer en Waterstaat van 15 augustus 2007, nr. HDJZ/I&O/2007-904, Hoofddirectie Juridische Zaken;

Gelet op de [artikelen 18, vierde lid](../../../wet/waterschapswet/BWBR0005108/README.md), [19, tweede en derde lid](../../../wet/waterschapswet/BWBR0005108/README.md), [20, tweede en vierde lid](../../../wet/waterschapswet/BWBR0005108/README.md), [21, eerste en vijfde lid](../../../wet/waterschapswet/BWBR0005108/README.md), [24, tweede en derde lid](../../../wet/waterschapswet/BWBR0005108/README.md), [25](../../../wet/waterschapswet/BWBR0005108/README.md), [29, eerste lid](../../../wet/waterschapswet/BWBR0005108/README.md), [32a](../../../wet/waterschapswet/BWBR0005108/README.md), [44, eerste lid](../../../wet/waterschapswet/BWBR0005108/README.md), [49, eerste en tweede lid](../../../wet/waterschapswet/BWBR0005108/README.md), [98a, eerste en tweede lid](../../../wet/waterschapswet/BWBR0005108/README.md), [109, zesde lid](../../../wet/waterschapswet/BWBR0005108/README.md), [120, vierde lid](../../../wet/waterschapswet/BWBR0005108/README.md), [122g](../../../wet/waterschapswet/BWBR0005108/README.md), [122k, tweede lid](../../../wet/waterschapswet/BWBR0005108/README.md), en [126a van de Waterschapswet](../../../wet/waterschapswet/BWBR0005108/README.md);

De Raad van State gehoord (advies van 8 oktober 2007, nr. W09.07.0306/IV);

Gezien het nader rapport van de Staatssecretaris van Verkeer en Waterstaat van 26 november 2007, nr. HDJZ/WAT/2007-1514, Hoofddirectie Juridische Zaken;
Hebben goedgevonden en verstaan:     
### Hoofdstuk  1  

####Algemene bepalingen

### Artikel  1.1  

In dit besluit en de daarop berustende bepalingen wordt verstaan onder: *Onze Minister*: Onze Minister van Verkeer en Waterstaat; *wet*: [Waterschapswet](../../../wet/waterschapswet/BWBR0005108/README.md).  

### Hoofdstuk  2  

####De verkiezing van leden van het algemeen bestuur

### §  1  

####Het stembureau

### Artikel  2.1  

1.  Het stembureau is gevestigd in de plaats van vestiging van het waterschap.   
2.  Het dagelijks bestuur stelt de vergoeding vast van de leden van stembureau, niet zijnde leden van het dagelijks bestuur of medewerkers van het waterschap.   
3.  Het tijdstip en de plaats van de openbare zittingen van het stembureau worden tijdig door de voorzitter van het stembureau ter openbare kennis gebracht.   

### Artikel  2.2  

1.  Gedurende een zitting van het stembureau zijn steeds de voorzitter en tenminste twee leden van het stembureau aanwezig.   
2.  Bij ontstentenis van de voorzitter of de plaatsvervangend voorzitter treedt het oudste lid naar benoeming als voorzitter op, dan wel, indien verscheidene leden even oud naar benoeming zijn, het oudste lid.   
3.  Bij ontstentenis van een lid treedt een plaatsvervangend lid op. De leden die verhinderd zijn een zitting bij te wonen, geven hiervan onverwijld kennis aan de voorzitter. Deze zorgt voor de oproeping van de plaatsvervangende leden.   
4.  Van de wisselingen in de samenstelling van het stembureau wordt in het proces-verbaal aantekening gehouden met opgave van de tijd van de vervanging.   
5.  De voorzitter is belast met de handhaving van de orde tijdens de zitting.   

### Artikel  2.3  

Het stembureau neemt zijn beslissingen bij meerderheid van stemmen. Indien bij het nemen van een beslissing door het stembureau de stemmen staken, beslist de stem van de voorzitter.  

### Artikel  2.4  

De leden van het stembureau geven tijdens de uitoefening van hun functie geen blijk van hun gezindheid ten aanzien van de aan de verkiezing deelnemende belangengroeperingen.  

### Artikel  2.5  

1.  Het stembureau kan zich bij de uitvoering van zijn werkzaamheden laten bijstaan door daartoe door hem aangewezen personen.   
2.  Het stembureau wijst tenminste twee gekwalificeerde personen aan die gedurende de stemopneming aanwezig zijn om de voorziening briefstemmen als bedoeld in artikel 2.44 te bedienen, om in opdracht van het stembureau handelingen te verrichten aan de voorziening en om te controleren of de voorziening functioneert. Van de wisseling van de personen en van alle handelingen en controles wordt aantekening gehouden in een logboek.   

### Artikel  2.6  

1.  Van de zittingen van het stembureau wordt proces-verbaal opgemaakt. Het proces-verbaal van een openbare zitting wordt voor een ieder ter inzage gelegd op het kantoor van het waterschap.   
2.  De bij de openbare zittingen aanwezige kiezers kunnen mondeling bezwaren inbrengen. Van deze bezwaren wordt in het proces-verbaal melding gemaakt.   
3.  Het proces-verbaal wordt door alle aanwezige leden van het stembureau ondertekend.   
4.  De terinzagelegging van de processen-verbaal wordt beëindigd zodra over de toelating van de gekozen leden onherroepelijk is beslist.   

### Artikel  2.7  

1.  Indien de mogelijkheid wordt geboden de stem uit te brengen met toepassing van paragraaf 12 is gedurende de stemperiode artikel 2.5, tweede lid, van overeenkomstige toepassing.   
2.  Indien de voorziening om met behulp van internet te stemmen wordt verstoord of dreigt te worden verstoord, wordt het stembureau zo spoedig mogelijk in zitting bijeengeroepen. Indien de omstandigheden geen voorafgaande bijeenroeping van het stembureau toelaten, kan een daartoe bij toerbeurt aangewezen lid of plaatsvervangend lid namens het stembureau besluiten de stemming met behulp van internet te schorsen.   

### §  2  

####Het tijdstip van de kandidaatstelling

### Artikel  2.8  

De kandidaatstelling voor de verkiezing vindt plaats op de dinsdag in de periode van 11 tot en met 17 september, onverminderd artikel 2.16, tweede lid.  

### §  3  

####De registratie van de aanduiding van een belangengroepering

### Artikel  2.9  

1.  Een belangengroepering verzoekt het stembureau schriftelijk de aanduiding waarmee zij voor die verkiezing op de kandidatenlijst wenst te worden vermeld, in te schrijven in een register dat door het stembureau wordt bijgehouden. Verzoeken ontvangen na de drieënveertigste dag voor de kandidaatstelling, blijven voor de daaropvolgende verkiezing buiten behandeling.   
2.  Vóór het indienen van het in het eerste lid bedoelde verzoek om registratie wordt een waarborgsom van € 225,– betaald aan het waterschap. Deze waarborgsom dient te worden overgemaakt naar de door het dagelijks bestuur aangewezen rekening van het waterschap bij een kredietinstelling, onder vermelding van de woorden «waarborgsom registratie» en met vermelding van de naam van de belangengroepering. Na inlevering van een geldige kandidatenlijst voor de eerstkomende verkiezing na de beslissing op het verzoek wordt hem de waarborgsom zo spoedig mogelijk teruggegeven. Over de terug te betalen waarborgsommen wordt geen rente vergoed.   
3.  Bij het verzoek worden overgelegd: 

a. een afschrift van de notariële akte waarin de statuten van de belangengroepering zijn opgenomen en een uiterlijk zes maanden voor de indiening van het verzoek afgegeven bewijs van inschrijving in het handelsregister, bedoeld in [artikel 2 van de Handelsregisterwet 1996](../../../wet/handelsregisterwet/1996/BWBR0007893/README.md);  

b. een bewijs van betaling;  

c. een verklaring van de belangengroepering, houdende aanwijzing van haar gemachtigde en ten hoogste drie plaatsvervangend gemachtigden bij het stembureau, welke geldt zolang zij niet door een andere is vervangen.     

### Artikel  2.10  

Het stembureau beslist slechts afwijzend op het verzoek, indien: 

a. de belangengroepering geen aanwijsbaar belang heeft bij de taakuitoefening van het waterschap;  

b. de aanduiding strijdig is met de openbare orde;  

c. de aanduiding geheel of in hoofdzaak overeenstemt met een reeds op de voet van dit artikel geregistreerde aanduiding van een andere belangengroepering of met een aanduiding waarvoor reeds eerder op grond van dit artikel een registratieverzoek is ingediend, en daardoor verwarring te duchten is;  

d. de aanduiding anderszins misleidend is voor de kiezers;  

e. de aanduiding meer dan 35 letters of andere tekens, dan wel meer dan 40 posities bevat;  

f. de aanduiding geheel of in hoofdzaak overeenstemt met die van een rechtspersoon die bij onherroepelijke rechterlijke uitspraak verboden is verklaard en ontbonden; of  

g. het verzoek op dezelfde dag bij het stembureau is ingekomen als een ander verzoek, strekkende tot inschrijving van een geheel of in hoofdzaak gelijkluidende aanduiding, tenzij dat andere verzoek reeds wordt afgewezen op een van de gronden, genoemd in de onderdelen a tot en met f.    

### Artikel  2.11  

1.  De beslissing van het stembureau op het verzoek wordt aan de gemachtigde bekendgemaakt. Van de beslissing wordt mededeling gedaan in een plaatselijk verschijnend dag- of nieuwsblad.   
2.  Een belangengroepering waarvan de aanduiding is ingeschreven in het register, kan schriftelijk een verzoek tot wijziging van deze aanduiding indienen bij het stembureau. Artikel 2.9, eerste lid, laatste volzin, derde lid, onderdeel a, artikel 2.10 en het eerste lid zijn op verzoeken tot wijziging van overeenkomstige toepassing.   

### Artikel  2.12  

Het stembureau schrapt de aanduiding in het register en doet hiervan mededeling in een plaatselijk verschijnend dag- of nieuwsblad, wanneer: 

a. de belangengroepering heeft opgehouden te bestaan;  

b. de belangengroepering een verzoek daartoe heeft gedaan;  

c. de belangengroepering als vereniging of stichting bij onherroepelijke rechterlijke uitspraak verboden is verklaard en ontbonden;  

d. voor de laatstgehouden verkiezing van de leden van het algemeen bestuur geen gebruik is gemaakt van de bevoegdheid, bedoeld in artikel 2.16.    

### Artikel  2.13  

Uiterlijk op de veertiende dag voor de kandidaatstelling brengt het stembureau de door hem geregistreerde aanduidingen van belangengroeperingen, voor zover de registratie daarvan onherroepelijk is, alsmede de namen van de gemachtigden en hun plaatsvervangers ter openbare kennis.  

### Artikel  2.14  

1.  Tegen een beschikking als bedoeld in de artikelen 2.10, 2.11 of 2.12, kan een belanghebbende beroep instellen bij de Afdeling bestuursrechtspraak van de Raad van State.   
2.  In afwijking van [artikel 6:7 van de Algemene wet bestuursrecht](../../../wet/algemene/wet/bestuursrecht/BWBR0005537/README.md) wordt een beroepschrift ingevolge [die wet](../../../wet/algemene/wet/bestuursrecht/BWBR0005537/README.md) tegen een beschikking als bedoeld in het eerste lid ingediend uiterlijk op de zesde dag na de dagtekening van het dag- of nieuwsblad waarin de beschikking is opgenomen.   

### Artikel  2.15  

Bij ministeriële regeling kunnen modellen worden vastgesteld voor de registers waarin de aanduidingen voor belangengroeperingen worden vermeld, de openbare kennisgevingen inzake de geregistreerde aanduidingen en de namen van de gemachtigden en hun plaatsvervangers.  

### §  4  

####De inlevering van de kandidatenlijsten

### Artikel  2.16  

1.  Op de dag van de kandidaatstelling kunnen bij de voorzitter van het stembureau of bij een van de door deze aan te wijzen leden van dat bureau, op het kantoor van het waterschap, van negen tot negentien uur, kandidatenlijsten worden ingeleverd. Ten minste drie weken voor de kandidaatstelling brengt de voorzitter van het waterschap dit ter openbare kennis. Het dagelijks bestuur stelt een formulier voor de kandidaatstelling vast.   
2.  Het dagelijks bestuur kan een of meer tijdvakken voorafgaande aan de dag van kandidaatstelling aanwijzen binnen welke de kandidatenlijsten eveneens bij de voorzitter van het stembureau, of bij een van de door deze aan te wijzen leden van het stembureau, op het kantoor van het waterschap kunnen worden ingeleverd. Van de aanwijzing van een of meer tijdvakken wordt melding gemaakt bij de in het eerste lid bedoelde kennisgeving.   
3.  De formulieren voor de kandidatenlijsten en voor de verklaringen bedoeld in de artikelen 2.19 en 2.25 worden uiterlijk drie weken vóór de dag van kandidaatstelling toegezonden aan de geregistreerde belangengroeperingen, en zijn ook kosteloos verkrijgbaar bij het kantoor van het waterschap.   

### Artikel  2.17  

1.  Een kandidaat wordt op de kandidatenlijst vermeld met naam, voorletters, geboortedatum, adres en woonplaats. Achter de voorletters kan tussen haakjes de roepnaam van de kandidaat worden vermeld.   
2.  Nadere aanduidingen van de naam, mits op de gebruikelijke wijze afgekort, mogen aan de naam worden toegevoegd.   
3.  Een persoon die gehuwd is of gehuwd is geweest, dan wel wiens partnerschap geregistreerd is of geregistreerd is geweest, wordt op de lijst vermeld hetzij met de eigen geslachtsnaam, hetzij, voor zover hij daartoe op grond van [artikel 9 van Boek 1 van het Burgerlijk Wetboek](../../../wet/burgerlijk/wetboek/boek/1/BWBR0002656/README.md) bevoegd is, met de geslachtsnaam van de echtgenoot of geregistreerde partner, dan wel met de eigen geslachtsnaam door middel van een liggend streepje gevolgd door of voorafgegaan door de geslachtsnaam van de echtgenoot of geregistreerde partner.   
4.  Achter de voorletters of, indien vermeld, de roepnaam, mag ter aanduiding van het geslacht van de kandidaat de toevoeging «(m)» of «(v)» worden geplaatst.   
5.  Indien het betreft de verkiezing van de leden van het algemeen bestuur van een waterschap geheel of gedeeltelijk in de provincie Friesland gelegen, mogen aanduidingen op de kandidatenlijst in de Friese taal worden vermeld.   

### Artikel  2.18  

1.  De inlevering van de lijst geschiedt persoonlijk door een gemachtigde van de belangengroepering. De voorzitter van het stembureau of een van de door deze aangewezen leden van dat bureau kan verlangen dat deze van zijn identiteit doet blijken. De kandidaten kunnen bij de inlevering aanwezig zijn.   
2.  De gemachtigde die de lijst inlevert, plaatst daarboven een aanduiding, gevormd door samenvoeging van voor de desbetreffende verkiezing geregistreerde aanduidingen of afkortingen daarvan, indien hem daartoe de bevoegdheid is verleend door de gemachtigden van de onderscheidene belangengroeperingen. Verklaringen van de gemachtigden waaruit deze bevoegdheid blijkt, worden bij de lijst overgelegd. Een aldus gevormde aanduiding voldoet aan de eisen, bedoeld in artikel 2.10.   
3.  De gemachtigde die de lijst heeft ingeleverd, ontvangt van de voorzitter van het stembureau of van een van de door deze aangewezen leden van dat bureau een bewijs daarvan.   

### Artikel  2.19  

1.  Bij de lijst worden overgelegd schriftelijke verklaringen van ten minste twintig kiezers dat zij de lijst ondersteunen. Op deze verklaringen worden de kandidaten op dezelfde wijze en in dezelfde volgorde vermeld als op de lijst. Het dagelijks bestuur stelt een formulier voor deze verklaringen vast.   
2.  Verklaringen van ondersteuning kunnen slechts worden afgelegd door personen die kiesgerechtigd zijn.   
3.  De kiezer die een verklaring van ondersteuning wenst af te leggen, ondertekent deze verklaring en voegt daarbij een kopie van een geldig legitimatiebewijs waaruit zijn identiteit blijkt.   
4.  Een kiezer ondertekent niet meer dan één verklaring van ondersteuning.   
5.  Een overgelegde verklaring van ondersteuning kan niet worden ingetrokken.   

### Artikel  2.20  

De in het eerste lid van artikel 2.19 bedoelde verplichting geldt niet voor een kandidatenlijst van een belangengroepering aan wier kandidatenlijst bij de laatstgehouden verkiezing een of meer zetels zijn toegekend. De vorige volzin is mede van toepassing ten aanzien van: 

a. samenvoeging van aanduidingen van twee of meer belangengroeperingen, indien bij de laatstgehouden verkiezing, hetzij aan de gezamenlijke belangengroeperingen, hetzij aan tenminste één daarvan, één of meer zetels zijn toegekend;  

b. een nieuwe aanduiding indien twee of meer belangengroeperingen als één belangengroepering onder een nieuwe naam samen aan de verkiezingen deelnemen en bij de laatstgehouden verkiezingen, aan ieder van de afzonderlijke groeperingen één of meer zetels zijn toegekend.    

### Artikel  2.21  

Op de lijst kunnen een gemachtigde en desgewenst diens plaatsvervangers worden aangewezen, die bevoegd zijn tot het verbinden van de lijst met andere lijsten tot een lijstencombinatie. Voorts worden op de lijst een of meer personen vermeld die bij verhindering van de gemachtigde die de lijst heeft ingeleverd bevoegd zijn tot het herstel van verzuimen, bedoeld in artikel 2.29.  

### Artikel  2.22  

1.  De namen van de kandidaten worden op de lijsten geplaatst in de volgorde waarin aan hen de voorkeur wordt gegeven.   
2.  Op een lijst mogen de namen van ten hoogste twintig kandidaten worden geplaatst.   

### Artikel  2.23  

Op dezelfde lijst van een belangengroepering aan wier kandidatenlijst bij de laatst gehouden verkiezing van de leden van het algemeen bestuur meer dan tien zetels zijn toegekend, mag een aantal namen worden geplaatst dat ten hoogste twee maal het aantal zetels bedraagt, doch nimmer meer dan veertig. De vorige volzin is van overeenkomstige toepassing ten aanzien van samenvoeging van aanduidingen van twee of meer belangengroeperingen.  

### Artikel  2.24  

1.  De naam van een kandidaat mag niet voorkomen op een lijst, indien de kandidaat tijdens de zittingsperiode van het algemeen bestuur, niet de voor het zitting nemen in dat bestuur vereiste leeftijd zal bereiken.   
2.  De naam van een kandidaat mag niet voorkomen op meer dan één van de lijsten welke bij een stembureau zijn ingeleverd.   
3.  Indien op een lijst de naam voorkomt van een kandidaat die geen ingezetene is van het waterschap, dient bij de lijst te worden overgelegd een door die kandidaat ondertekende verklaring, waaruit blijkt, dat hij voornemens is zich bij benoeming te vestigen in het gebied van het waterschap.   

### Artikel  2.25  

1.  Bij de lijst wordt overgelegd een schriftelijke verklaring van iedere daarop voorkomende kandidaat dat hij instemt met zijn kandidaatstelling op deze lijst. Het dagelijks bestuur stelt een formulier voor deze verklaring vast.   
2.  Een overgelegde verklaring van instemming kan niet worden ingetrokken.   
3.  Bij de lijst wordt van iedere kandidaat die geen zitting heeft in het algemeen bestuur een kopie van een geldig legitimatiebewijs overgelegd. Indien van een dergelijke kandidaat een kopie van een geldig legitimatiebewijs ontbreekt, is de verklaring van instemming van de betreffende kandidaat niet geldig.   

### Artikel  2.26  

1.  Voor elke lijst wordt een waarborgsom van € 225,– betaald aan het waterschap. Deze waarborgsom dient uiterlijk op de veertiende dag voor de kandidaatstelling te zijn ontvangen op de rekening van het waterschap bedoeld in artikel 2.9, tweede lid, onder vermelding van «waarborgsom kandidaatstelling» en met vermelding van de naam van de belangengroepering.   
2.  De in het eerste lid bedoelde verplichting tot betaling geldt niet voor een kandidatenlijst van een belangengroepering aan wier kandidatenlijst bij de laatstgehouden verkiezing een of meer zetels zijn toegekend. De vorige volzin is mede van toepassing ten aanzien van samenvoeging van aanduidingen van twee of meer belangengroeperingen, indien bij de laatstgehouden verkiezing, hetzij aan de gezamenlijke groeperingen, hetzij aan ten minste één daarvan, één of meer zetels zijn toegekend.   
3.  Degene die de in het eerste lid bedoelde betaling heeft verricht, ontvangt een bewijs daarvan. Dit bewijs wordt bij de indiening van de lijst ingeleverd.   
4.  Indien geen lijst wordt ingeleverd, wordt na de vaststelling van de uitslag van de verkiezing door het stembureau de waarborgsom teruggegeven aan degene die de betaling heeft verricht.   
5.  Na de vaststelling van de uitslag van de verkiezing door het stembureau wordt de waarborgsom zo spoedig mogelijk teruggegeven aan degene die de betaling heeft verricht, tenzij het stemcijfer van de lijst lager is dan 75 procent van de kiesdeler, bedoeld in artikel 2.77. In dat geval vervalt de waarborgsom aan het waterschap. Over de terug te geven waarborgsommen wordt geen rente vergoed.   

### §  5  

####Het onderzoek van de kandidatenlijsten

### Artikel  2.27  

Op de tweede dag na de kandidaatstelling, om tien uur, houdt het stembureau een zitting tot het onderzoeken van de kandidatenlijsten. Kandidatenlijsten waarvoor de verplichting tot het betalen van een waarborgsom geldt, blijven buiten behandeling indien bij de aanvang van de zitting een bewijs dat deze betaling is verricht, ontbreekt.  

### Artikel  2.28  

Indien bij het onderzoek blijkt van een of meer van de volgende verzuimen, geeft het stembureau onverwijld bij aangetekende brief of tegen gedagtekend ontvangstbewijs kennis aan degene die de lijst heeft ingeleverd: 

a. dat, indien bij de lijst verklaringen van ondersteuning moeten worden overgelegd, niet ten minste het aantal verklaringen, genoemd in artikel 2.19 is overgelegd, waarbij niet meetellen de verklaringen die niet aan artikel 2.19, tweede lid, voldoen en de verklaringen van een kiezer die meer dan één verklaring heeft ondertekend;  

b. dat, indien zich het geval voordoet, bedoeld in artikel 2.24, derde lid, de verklaring dat de kandidaat voornemens is zich bij benoeming te vestigen in het gebied van het waterschap ontbreekt;  

c. dat een kandidaat niet is vermeld overeenkomstig artikel 2.17;  

d. dat ten aanzien van een kandidaat ontbreekt de verklaring dat hij instemt met zijn kandidaatstelling op de lijst;  

e. dat de lijst niet persoonlijk is ingeleverd door een gemachtigde van de belangengroepering;  

f. dat verklaringen als bedoeld in artikel 2.18, tweede lid, ontbreken.    

### Artikel  2.29  

1.  Uiterlijk tot op de zevende dag na de kandidaatstelling kan degene die de lijst heeft ingeleverd, het verzuim of de verzuimen, in de kennisgeving aangeduid, herstellen bij de voorzitter van het stembureau of bij een van de door deze aan te wijzen leden van dat bureau op het kantoor van het waterschap, op werkdagen van negen tot zeventien uur.   
2.  In het geval, bedoeld in artikel 2.28, onderdeel e, kan een gemachtigde die tot het inleveren van de lijst bevoegd zou zijn geweest, door persoonlijke verschijning op het kantoor van het waterschap zich alsnog in de plaats van de onbevoegde inleveraar stellen en aldus het verzuim herstellen.   
3.  Bij verhindering of ontstentenis van de gemachtigde die de lijst heeft ingeleverd, treedt in diens plaats een op de lijst vermelde vervanger.   

### Artikel  2.30  

Onmiddellijk nadat de lijsten door het stembureau zijn onderzocht, worden deze en, indien vereist, de verklaringen van ondersteuning, tesamen met het proces-verbaal van de zitting door de voorzitter van het stembureau op het kantoor van het waterschap voor een ieder ter inzage gelegd.  

### Artikel  2.31  

Op de achtste dag na de kandidaatstelling beslist het stembureau in een openbare zitting die om tien uur aanvangt, over de geldigheid van de lijsten en over het handhaven van de daarop voorkomende kandidaten.  

### Artikel  2.32  

Ongeldig is de lijst: 

a. die niet op de dag van de kandidaatstelling tussen negen en negentien uur, dan wel binnen de tijdvakken bedoeld in artikel 2.16, tweede lid, bij de voorzitter van het stembureau of een van de door deze aangewezen leden is ingeleverd;  

b. waarbij, indien bij de lijst verklaringen van ondersteuningen moeten worden overgelegd, niet ten minste het aantal geldige verklaringen, genoemd in artikel 2.19, is overgelegd;  

c. die niet voldoet aan het vastgestelde model;  

d. die niet persoonlijk is ingeleverd door een gemachtigde;  

e. waarop door toepassing van artikel 2.33 alle kandidaten zijn geschrapt.    

### Artikel  2.33  

1.  Het stembureau schrapt, in de volgorde in dit lid aangewezen, van de lijst de naam van de kandidaat: 

a. die niet is vermeld overeenkomstig artikel 2.17;  

b. van wie niet is overgelegd de verklaring dat hij instemt met zijn kandidaatstelling op de lijst;  

c. die tijdens de zittingsperiode van het algemeen bestuur, niet de voor het zitting nemen in dat orgaan vereiste leeftijd bereikt;  

d. die geen ingezetene is van het waterschap en ten aanzien van wie de verklaring dat hij voornemens is zich bij benoeming te vestigen in het gebied van het waterschap, ontbreekt;  

e. die heeft verklaard dat hij voornemens is zich bij benoeming te vestigen in het gebied van het waterschap en die tevens een zodanige verklaring heeft afgelegd voor de verkiezing van de leden van het algemeen bestuur van een ander waterschap;  

f. die voorkomt op meer dan één van de bij een stembureau ingeleverde lijsten;  

g. van wie een uittreksel uit het register van overlijden dan wel een afschrift van de akte van overlijden is overgelegd;  

h. die op de lijst voorkomt na het ten hoogste toegelaten aantal.     
2.  Het stembureau schrapt de aanduiding gevormd door samenvoeging van voor de desbetreffende verkiezingen geregistreerde aanduidingen of afkortingen daarvan, indien een daarop betrekking hebbende verklaring als bedoeld in artikel 2.18, tweede lid, ontbreekt.   

### Artikel  2.34  

Indien de aanduiding van een belangengroepering niet in overeenstemming is met die waaronder zij is geregistreerd, brengt het stembureau deze ambtshalve daarmee in overeenstemming.  

### Artikel  2.35  

1.  Tegen een beschikking als bedoeld in artikel 2.31 kan een belanghebbende en iedere kiezer beroep instellen bij de Afdeling bestuursrechtspraak van de Raad van State.   
2.  In afwijking van [artikel 6:7 van de Algemene wet bestuursrecht](../../../wet/algemene/wet/bestuursrecht/BWBR0005537/README.md) bedraagt de termijn voor het indienen van een beroepschrift vier dagen.   
3.  De Afdeling doet uitspraak uiterlijk op de zesde dag nadat het beroepschrift is ontvangen.   
4.  Indien de uitspraak van de Afdeling strekt tot gegrondverklaring van het beroep, bepaalt zij dat haar uitspraak in de plaats treedt van de vernietigde beschikking.   
5.  De voorzitter van de Afdeling stelt partijen en de voorzitter van het stembureau onverwijld in kennis van de uitspraak.   

### Artikel  2.36  

1.  Indien beroep is ingesteld tegen een beschikking waarbij het stembureau een lijst ongeldig heeft verklaard of de naam van een kandidaat dan wel de aanduiding als bedoeld in artikel 2.33, tweede lid, heeft geschrapt op grond van een of meer van de verzuimen, vermeld in artikel 2.28, zonder dat het stembureau tevoren overeenkomstig het in dat artikel bepaalde kennis heeft gegeven van het bestaan daarvan aan degene die de lijst heeft ingeleverd, kan deze het verzuim of de verzuimen alsnog herstellen ter secretarie van de Raad van State. Artikel 2.29, tweede en derde lid, is van overeenkomstige toepassing.   
2.  Indien een verzuim overeenkomstig het eerste lid is hersteld, houdt de Afdeling bestuursrechtspraak van de Raad van State bij haar uitspraak daarmee rekening.   

### §  6  

####De verbinding van kandidatenlijsten tot een lijstencombinatie

### Artikel  2.37  

1.  Op de dag van de kandidaatstelling, tussen negen en negentien uur, kunnen kandidatenlijsten van verschillende belangengroeperingen tot een lijstencombinatie worden verbonden door inlevering bij het stembureau van een daartoe strekkende schriftelijke gemeenschappelijke verklaring van de op de lijsten vermelde gemachtigden.   
2.  Het dagelijks bestuur stelt voor de in het eerste lid bedoelde verklaring een model vast.   

### Artikel  2.38  

Het stembureau beslist over de geldigheid van de lijstencombinaties in de zitting, bedoeld in artikel 2.31.  

### §  7  

####De nummering van de kandidatenlijsten

### Artikel  2.39  

In de zitting, bedoeld in artikel 2.31, nummert het stembureau de ingediende kandidatenlijsten, waarbij de kandidatenlijsten die kennelijk ongeldig zijn, buiten beschouwing blijven.  

### Artikel  2.40  

1.  Eerst worden genummerd de lijsten van de belangengroeperingen waaraan bij de laatstgehouden verkiezingen een of meer zetels zijn toegekend. Aan deze lijsten worden de nummers 1 en volgende toegekend in de volgorde van de op de desbetreffende lijsten uitgebrachte aantallen stemmen, met dien verstande dat aan de lijst van de belangengroepering met het hoogste aantal stemmen het nummer 1 wordt toegekend. Bij gelijkheid van het aantal beslist het lot.   
2.  Het eerste lid is van overeenkomstige toepassing ten aanzien van samenvoeging van aanduidingen van twee of meer belangengroeperingen, indien bij de laatstgehouden verkiezing, hetzij aan de gezamenlijke belangengroeperingen, hetzij aan tenminste één daarvan, één of meer zetels zijn toegekend. In het geval waarbij aan tenminste één van de betrokken belangengroeperingen één of meer zetels zijn toegekend, worden voor de toepassing van de tweede volzin van het eerste lid, de op de lijsten uitgebrachte aantallen stemmen van de belangengroeperingen waaraan zetels zijn toegekend, bij elkaar opgeteld.   
3.  Vervolgens worden, met de nummers volgende op het laatste krachtens het tweede lid toegekende nummer, genummerd de overige lijsten in de volgorde door het lot aangewezen.   
4.  Het dagelijks bestuur bepaalt de wijze van loting.   

### Artikel  2.41  

Onmiddellijk nadat de nummering heeft plaatsgevonden, brengt de voorzitter van het stembureau ter openbare kennis welk nummer aan de onderscheidene lijsten is toegekend.  

### Artikel  2.42  

Een beslissing tot het ongeldig verklaren van een kandidatenlijst heeft geen gevolg ten aanzien van de nummers, toegekend aan de overige kandidatenlijsten.  

### §  8  

####De openbaarmaking van de kandidatenlijsten

### Artikel  2.43  

1.  De voorzitter van het stembureau maakt de lijsten zo spoedig mogelijk openbaar. Daarbij vermeldt hij tevens welke lijsten tot een lijstencombinatie zijn verbonden.   
2.  De openbaarmaking geschiedt door de van de nummers en de aanduidingen van de belangengroeperingen voorziene lijsten op het kantoor van het waterschap voor een ieder ter inzage te leggen. Van de terinzagelegging geschiedt tegelijk openbare kennisgeving door de voorzitter van het stembureau.   

### §  9  

####Algemene bepalingen omtrent de stemming

### Artikel  2.44  

In de paragrafen 9 tot en met 16 en de daarop berustende bepalingen wordt verstaan onder: *blanco enveloppe:* enveloppe die duidelijk te onderscheiden is van een gecodeerde retourenveloppe; *gecodeerde retourenveloppe:* enveloppe als bedoeld in artikel 2.53, tweede lid; *de voorziening briefstemmen*: de voorziening die het stembureau in staat stelt de per brief uitgebrachte stemmen te verwerken en de uitslag van de verkiezing vast te stellen; *de voorziening internetstemmen*: de voorziening die de kiesgerechtigde in staat stelt om zijn stem uit te brengen met behulp van internet en die het stembureau in staat stelt de uitslag van de verkiezing vast te stellen.  

### Artikel  2.45  

1.  Een voorziening als bedoeld in artikel 2.44, voldoet aan de volgende vereisten: 

a. het geheime karakter van de stemming is voldoende gewaarborgd;  

b. de betrouwbaarheid van de voorziening is voldoende gewaarborgd;  

c. de voorziening is zodanig ingericht, dat het stembureau in staat wordt gesteld de stemopneming, alsmede de hertelling van de stemmen overeenkomstig de voor die stemming geldende regels te verrichten;  

d. de voorziening is zodanig ingericht, dat de telling of hertelling van de uitgebrachte stemmen desgewenst kan plaatsvinden met behulp van een systeem dat geen onderdeel is van de voorziening;  

e. de voorziening is beveiligd tegen inbreuken, zowel van buitenaf als van binnenuit, die de integriteit van de voorziening in gevaar brengen of kunnen brengen.     
2.  Ten aanzien van de voorziening zijn technische en organisatorische maatregelen getroffen om de integriteit en de betrouwbaarheid van de stemming te waarborgen.   
3.  Bij ministeriële regeling kunnen nadere regels worden gesteld omtrent de toe te passen voorziening. Daarbij kan tevens de eis worden gesteld dat de voorziening wordt goedgekeurd door een daartoe door Onze Minister aangewezen instantie.   
4.  Teneinde te waarborgen dat wordt voldaan aan de in de vorige leden bedoelde eisen en voorschriften stelt het dagelijks bestuur een protocol op. In dit protocol wordt tevens beschreven: 

a. de procedure van het vervaardigen van de stembescheiden;  

b. de wijze waarop de code, bedoeld in artikel 2.48, eerste lid, wordt vastgesteld;  

c. de procedure voor het scheiden van de retourenveloppen en het deponeren van het stembiljet in de stembus;  

d. de procedure voor het handmatig tellen van de stemmen.     
5.  Het protocol, bedoeld in het vierde lid, wordt tenminste twee weken voor het begin van de stemming ter inzage gelegd op het kantoor van het waterschap en wordt toegezonden aan gedeputeerde staten.   

### Artikel  2.45a  

1.  Tegen een beschikking die is genomen op grond van de ministeriële regeling, bedoeld in artikel 2.45, derde lid, kan een belanghebbende beroep instellen bij de Afdeling bestuursrechtspraak van de Raad van State.   
2.  Artikel 2.35, tweede en derde lid, is van toepassing.   

### Artikel  2.46  

De stemming vangt aan op de dag na de verzending van de stembescheiden om acht uur en eindigt op de zeventigste dag na de kandidaatstelling om twaalf uur.  

### Artikel  2.47  

De stemming geschiedt over de kandidaten wier namen voorkomen op de geldig verklaarde kandidatenlijsten. Bij de stemming wordt de mogelijkheid geboden een blanco stem uit te brengen.  

### Artikel  2.48  

1.  Het stembureau voorziet in een unieke code voor elke kiesgerechtigde.   
2.  Bij de voorziening internetstemmen voorziet het stembureau in een referentiebestand van alle mogelijk uit te brengen stemmen.   
3.  Het referentiebestand wordt ten minste vierentwintig uur voor de aanvang van de stemming openbaar gemaakt door plaatsing van het bestand op internet. Om de kiezer in staat te stellen de integriteit van het referentiebestand vast te stellen wordt een controlewaarde berekend. Het stembureau maakt deze controlewaarde bekend.   

### §  10  

####De oproeping voor de stemming

### Artikel  2.49  

Ten minste zeven dagen, maar niet eerder dan veertien dagen, voor het einde van de stemming ontvangt elke kiezer die bevoegd is aan de stemming deel te nemen van de voorzitter van het waterschap waar hij op de dag van de kandidaatstelling kiesgerechtigd is, de stembescheiden.  

### Artikel  2.50  

1.  Aan de tot deelneming aan de stemming bevoegde kiezer wiens stembescheiden in het ongerede zijn geraakt of die geen stembescheiden heeft ontvangen, worden op zijn aanvraag door of vanwege de voorzitter van het stembureau vervangende stembescheiden uitgereikt, mits de aanvraag uiterlijk op de vierde dag voorafgaande aan het einde van de stemming om twaalf uur is ontvangen en de aanvrager bij zijn aanvraag van zijn identiteit doet blijken. Daarnaast kan de kiesgerechtigde tot op de laatste dag van de stemming tot elf uur dertig, zich met zijn aanvraag in persoon vervoegen op het kantoor van het waterschap en de aanvrager doet bij deze aanvraag van zijn identiteit blijken.   
2.  Het stembureau houdt aantekening van de verstrekte vervangende stembescheiden. De oorspronkelijke stembescheiden worden door deze verstrekking ongeldig.   
3.  Per kiesgerechtigde worden slechts eenmaal vervangende stembescheiden verstrekt.   

### Artikel  2.51  

1.  De stembescheiden omvatten: 

a. het stembiljet;  

b. een blanco enveloppe;  

c. een gecodeerde retourenveloppe, en  

d. instructies voor de kiezer.     
2.  Indien de mogelijkheid wordt geboden de stem uit te brengen overeenkomstig paragraaf 12 van dit hoofdstuk, omvatten de stembescheiden tevens een stemkaart met stemcode en het internetadres.   
3.  Het dagelijks bestuur verzorgt het stembiljet met de kandidaten voor het desbetreffende waterschap overeenkomstig het model, bedoeld in artikel 2.53, derde lid.   

### Artikel  2.52  

1.  De voorzitter van het waterschap brengt de periode waarbinnen de stembescheiden worden toegezonden en de dag en het tijdstip waarop de stemming eindigt, ten minste eenentwintig dagen voor deze dag ter openbare kennis. Hij maakt daarbij melding van dag, tijdstip en plaats van de in artikelen 2.54, vijfde lid, 2.54a, 2.64, 2.65, 2.66, 2.69 en 2.74 bedoelde zittingen van het stembureau en van de terinzagelegging van het in artikel 2.45, vierde lid, bedoelde protocol.   
2.  Bij een ernstige externe verstoring van de stemming kan het dagelijks bestuur het tijdstip waarop de stemming eindigt met maximaal twee dagen verlengen. Dit besluit wordt zo spoedig mogelijk bekend gemaakt.   

### §  11  

####Stemmen per brief

### Artikel  2.53  

1.  Op het bij de verkiezing te bezigen stembiljet zijn eenzijdig in een rij geprint de lijstnummers met de aanduidingen van de belangengroeperingen die aan de verkiezingen deelnemen en, in voorkomend geval de nummers van de lijsten waarmee die lijsten tot een lijstencombinatie zijn verbonden. Voorts worden onder de aanduiding van de belangengroepering met het lijstnummer, de daarbij behorende kandidaten kolomsgewijs weergegeven, met weglating van het adres en de geboortedatum, en per lijst doorlopend genummerd in de volgorde van de toegekende nummers. Voor elke naam van een kandidaat wordt een stemvak geprint. Tevens kunnen op het stembiljet de naam van het waterschap, het jaartal van de verkiezingen en, indien van toepassing, een aanduiding van het kiesdistrict worden vermeld, en kan op het stembiljet een echtheidskenmerk worden aangebracht.   
2.  Op de bij de stembescheiden behorende gecodeerde retourenveloppe worden, ten behoeve van de registratie van het ontvangst van de stembescheiden van de kiesgerechtigde, een of meer machineleesbare codes geprint om te waarborgen dat de kiesgerechtigde hoogstens één geldige stem kan uitbrengen. De code of codes bevatten de code, bedoeld in artikel 2.48, eerste lid, indien van toepassing aangevuld met een gecodeerde weergave van de naam van het desbetreffende kiesdistrict.   
3.  Bij ministeriële regeling worden voor de stembescheiden, bedoeld in artikel 2.51, eerste lid, modellen vastgesteld.   

### Artikel  2.54  

1.  De kiesgerechtigde brengt zijn stem uit door op het stembiljet het stemvak geplaatst voor de naam van de kandidaat van zijn keuze aan te kruisen of anderszins te markeren.   
2.  Daarna vouwt hij het stembiljet dicht op zodanige wijze dat de namen van de kandidaten niet zichtbaar zijn en doet hij het stembiljet in de blanco enveloppe.   
3.  Vervolgens doet hij de blanco enveloppe met het stembiljet in de gecodeerde retourenveloppe en verzendt hij deze gesloten naar het voorgedrukte adres.   
4.  In afwijking van het derde lid kan de kiesgerechtigde de gecodeerde retourenveloppe in de brievenbus van het waterschap deponeren of tijdens kantooruren in een daartoe in het kantoor van het waterschap geplaatste stembus, die is voorzien van een slot en van een sleuf waardoor de stembiljetten in de bus kunnen worden gestoken.   
5.  De in de stembus, bedoeld in het vorige lid, of brievenbus van het waterschap gedeponeerde gecodeerde retourenveloppen, worden door of vanwege het stembureau, gedurende de stemperiode in een dagelijkse openbare zitting overgebracht naar de ruimte waar de werkzaamheden, bedoeld in artikel 2.54a, plaatsvinden.   

### Artikel  2.54a  

1.  Het stembureau stelt in dagelijkse openbare zitting gedurende de stemperiode vast of de machineleesbare code op de gecodeerde retourenveloppe correspondeert met een nummer in het kiesregister.   
2.  Het stembureau houdt aantekening van deze vaststelling door de code te registreren.   
3.  De leden van het stembureau openen onverwijld na de vaststelling de gecodeerde retourenveloppen en deponeren de blanco enveloppen met de stembiljetten in de stembus, die is voorzien van een slot en van een sleuf waardoor de enveloppen in de bus kunnen worden gestoken. De leden kunnen zich bij deze werkzaamheden doen bijstaan door plaatsvervangende leden of andere personen die zijn aangewezen door het dagelijks bestuur. De leden kunnen een voorziening voor het machinematig openen van de gecodeerde retourenveloppen gebruiken.   
4.  Indien het stembiljet zich niet in de blanco enveloppe bevindt, steekt een lid of plaatsvervangend lid van het stembureau het stembiljet, zonder het in te zien, dichtgevouwen in de stembus.   
5.  Indien het stembureau de handelingen, bedoeld in het eerste lid, opdraagt aan de in artikel 2.5, tweede lid, bedoelde personen, gaat het stembureau na of deze handelingen met goed gevolg zijn verricht.   

### Artikel  2.55  

Stembiljetten die na het tijdstip waarop de stemming eindigt zijn ontvangen, worden bij de stemopneming buiten beschouwing gelaten.  

### Artikel  2.56  

Bij ministeriële regeling kunnen nadere regels worden gesteld betreffende de gang van zaken bij de stemming per brief.  

### §  12  

####Stemmen per internet

### Artikel  2.57  

Deze paragraaf is van toepassing indien het waterschap de kiesgerechtigde in de gelegenheid stelt de stem uit te brengen met behulp van internet.  

### Artikel  2.58  

1.  Onverminderd artikel 2.45, eerste lid, voldoet de voorziening internetstemmen aan de volgende vereisten: 

a. indien de voorziening de vermelding van kandidatenlijsten omvat, dienen deze lijsten, het aan elke lijst toegekende nummer en de aanduiding van de belangengroepering, alsmede de mogelijkheid een blanco stem uit te brengen, op duidelijke wijze te kunnen worden vermeld;  

b. een voorziening is zodanig ingericht dat de kiezer in staat wordt gesteld zijn stem op de wijze als bedoeld in deze paragraaf uit te brengen;  

c. de voorziening is toegankelijk en gebruikersvriendelijk voor de kiezers;  

d. de voorziening is zodanig ingericht, dat het stembureau in staat wordt gesteld op het verloop van de stemming toe te zien;  

e. de identiteit van de kiezer wordt door de voorziening geanonimiseerd geregistreerd;  

f. de voorziening stelt de kiezer mede in de gelegenheid een blanco stem uit te brengen.     
2.  Er worden maatregelen getroffen om te kunnen controleren of de voorziening tot en met het einde van de stemperiode functioneert.   

### Artikel  2.59  

Alvorens de mogelijkheid om te stemmen te openen voert het stembureau de handelingen uit die nodig zijn om vast te stellen dat de voorziening gereed is voor de stemming en dat er geen stemmen in het geheugen van de voorziening zijn opgeslagen. Indien het stembureau de handelingen, bedoeld in de eerste volzin, opdraagt aan de in artikel 2.7, eerste lid, bedoelde personen, gaat het stembureau na of deze handelingen met goed gevolg zijn verricht.  

### Artikel  2.60  

1.  Het stembureau en de in artikel 2.7, eerste lid, bedoelde personen zijn bevoegd zich, op te houden in de ruimte waar de voorziening zich bevindt, voor zover dit noodzakelijk is voor de uitoefening van de taak.   
2.  Het bedienen van de voorziening geschiedt te allen tijde door ten minste twee personen gezamenlijk.   

### Artikel  2.61  

Bij ministeriële regeling worden de opmaak en functionaliteit vastgesteld van de stembiljetten die worden gebruikt bij het stemmen per internet. Hierbij wordt zoveel als mogelijk aansluiting gezocht bij de systematiek van het stembiljet, bedoeld in artikel 2.53.  

### Artikel  2.62  

1.  De kiezer brengt zijn stem als volgt uit: 

a. nadat de kiezer verbinding heeft gekregen met de voorziening, voert hij zijn stemcode, bedoeld in artikel 2.51, eerste lid, in;  

b. nadat aan de hand van de stemcode de kiesgerechtigdheid is vastgesteld, maakt de kiezer zijn keuze, door: 

1°. eerst te kiezen voor een kandidatenlijst uit het getoonde overzicht van alle nummers en aanduidingen van de lijsten van de belangengroeperingen, en vervolgens een kandidaat te kiezen uit de getoonde geselecteerde kandidatenlijst; of  

2°. het uitbrengen van een blanco stem;    

c. indien het waterschap gebruik maakt van een beveiligingssysteem als bedoeld in artikel 2.53, derde lid, dient de kiezer het bedoelde gegeven in te vullen;  

d. nadat de inhoud van zijn keuze aan de kiezer is getoond brengt de kiezer zijn stem uit, die wordt verzonden naar de voorziening;  

e. nadat de stem is ontvangen door de voorziening wordt deze stem opgeslagen in het geheugen van de voorziening en ontvangt de kiezer digitaal een ontvangstbevestiging.     
2.  Tot de kiezer zijn stem heeft uitgebracht, biedt de voorziening de kiezer de gelegenheid: 

a. een gemaakte keuze te wijzigen;  

b. de verbinding te verbreken en op een later tijdstip alsnog te stemmen.     
3.  De kiezer die voor de sluiting van de stemperiode verbinding heeft gekregen met de voorziening en zijn stemcode heeft ingevoerd, heeft nog tot vijf minuten na de sluiting van de stemperiode de mogelijkheid zijn stem uit te brengen.   

### Artikel  2.63  

Bij ministeriële regeling kunnen nadere regels worden gesteld betreffende de gang van zaken bij het stemmen per internet.  

### §  13  

####De stemopneming

### Artikel  2.64  

1.  Onmiddellijk na de sluiting van de stemperiode gaat het stembureau over tot stemopneming.   
2.  Het stembureau verricht, indien van toepassing, onverwijld de handelingen die nodig zijn om de stemming met behulp van internet te beëindigen. De tweede volzin van artikel 2.59 is van overeenkomstige toepassing.   

### Artikel  2.65  

1.  Bij aanvang van de stemopneming wordt de stembus geleegd in de ruimte waar de stemopneming plaatsvindt en door leden van het stembureau wordt vastgesteld dat er zich geen enveloppen of stembiljetten meer in de stembus bevinden. Vervolgens stelt het stembureau vast dat de getroffen voorziening voor het opnemen van de per brief uitgebrachte stemmen gereed is. Van deze vaststellingen wordt melding gemaakt in het proces-verbaal, bedoeld in artikel 2.73.   
2.  De leden van het stembureau openen de blanco enveloppen met de stembiljetten en tellen handmatig de stemmen in een openbare zitting. De leden van het stembureau kunnen zich bij deze werkzaamheden doen bijstaan door plaatsvervangende leden of andere personen die zijn aangewezen door het dagelijks bestuur. Tevens kan een voorziening voor het machinematig openen van de blanco enveloppen worden gebruikt.   
3.  Het stembureau beslist over de geldigheid van de stembiljetten die niet als overeenkomstig dit besluit ingevulde stembiljetten zijn aan te merken. De beslissingen omtrent de geldigheid van de uitgebrachte stemmen worden genomen in de zitting, bedoeld in het vorige lid.   

### Artikel  2.66  

1.  Het stembureau komt de dag na de sluiting van de stemming om veertien uur in openbare zitting bijeen om aan de hand van de gegevens die de voorziening weergeeft het aantal stemmen vast te stellen dat met behulp van internet is uitgebracht.   
2.  De voorzitter maakt deze aantallen, alsmede het aantal kiesgerechtigden bekend.   

### Artikel  2.66a  

1.  De volgende stemmen worden bij de openbare zitting, bedoeld in artikel 2.54a, terzijde gelegd: 

a. stemmen waarvan meerdere stembiljetten in één gecodeerde retourenveloppe zijn ingesloten;  

b. een stem waarvan de machineleesbare code op de gecodeerde retourenveloppe, waarin hij gesloten is, niet correspondeert met een kiesgerechtigde in het kiesgebied waarin de stem is uitgebracht;  

c. een stem waarbij de machineleesbare code op de bijbehorende gecodeerde retourenveloppe onleesbaar is gemaakt of gewijzigd, en  

d. een stem waarvoor niet het door het desbetreffende waterschap uitgereikte stembiljet en de bijbehorende gecodeerde retourenveloppe zijn gebruikt.     
2.  Opgestuurde gecodeerde retourenveloppen die geen stembiljet bevatten of stembescheiden die op grond van artikel 2.50, tweede lid, ongeldig zijn, worden terzijde gelegd. Het stembureau houdt aantekening van het aantal lege gecodeerde retourenveloppen en ongeldige stembescheiden.   

### Artikel  2.67  

Als ongeldige stem wordt aangemerkt: 

a. een stem waarbij de kiezer niet op ondubbelzinnige wijze heeft kenbaar gemaakt op welke kandidaat hij zijn stem uitbrengt, doordat de kiezer geen, of bij meerdere kandidaten, op het stembiljet een stemvak heeft aangekruist of anderszins gemarkeerd en de stem niet als blanco is aan te merken;  

b. een stem waaraan gegevens zijn toegevoegd waardoor de kiezer kan worden geïdentificeerd, en  

c. een stem waarbij een ander stembiljet is gebruikt dan het verstrekte stembiljet.    

### Artikel  2.67a  

Blanco is de stem die is uitgebracht op een stembiljet dat door de kiezer is ingeleverd zonder dat hij geheel of gedeeltelijk een stemvak heeft aangekruist of anderszins gemarkeerd en zonder dat hij anderszins op het stembiljet heeft geschreven of getekend.  

### Artikel  2.68  

Indien de mogelijkheid is geboden de stem uit te brengen met toepassing van paragraaf 12 van dit hoofdstuk, wordt voorts als ongeldige stem aangemerkt: 

a. op één na alle stemmen van een kiezer die in de voorziening zijn opgeslagen en die zijn uitgebracht op dezelfde kandidaat;  

b. de stemmen van een kiezer die stemmen heeft uitgebracht op verschillende kandidaten;  

c. een stem waarvan de stemcode ongeldig is;  

d. een per brief ontvangen stem, indien de kiezer per internet een geldige stem heeft uitgebracht op dezelfde kandidaat.    

### Artikel  2.69  

1.  Het stembureau komt de tweede dag na de sluiting van de stemming om negentien uur in openbare zitting bijeen om, ten behoeve van de voorlopige uitslag van de stemopneming, de volgende gegevens vast te stellen: 

a. ten aanzien van iedere lijst het aantal op iedere kandidaat uitgebrachte stemmen en de som van deze aantallen;  

b. het aantal kiezers dat een blanco stem heeft uitgebracht;  

c. het aantal ongeldige stemmen, en  

d. het aantal terzijde gelegde stemmen, bedoeld in artikel 2.66a, eerste lid.     
2.  De leden van het stembureau verrichten de benodigde handelingen om de vastgestelde gegevens, bedoeld in het eerste lid, op schrift te stellen.   

### Artikel  2.70  

De voorzitter deelt de uitkomsten genoemd in artikel 2.69, eerste lid, mede. Door de aanwezige kiezers kunnen mondeling bezwaren worden ingebracht.  

### Artikel  2.71  

Het stembureau verricht vervolgens de handelingen die nodig zijn om het geheugen van de voorziening internetstemmen veilig te stellen. De tweede volzin van artikel 2.59 is van overeenkomstige toepassing.  

### Artikel  2.72  

1.  Het stembureau stelt iedere kiezer na de stemopneming in de gelegenheid om na te gaan of zijn per internet uitgebrachte stem correct is meegeteld. Het stembureau maakt na de sluiting van de stemming de daarvoor benodigde referentiebestanden zo spoedig mogelijk openbaar door plaatsing op de in artikel 2.48, derde lid, bedoelde internetpagina. Bij ministeriële regeling kunnen hierover regels worden gesteld.   
2.  De kiesgerechtigde die van oordeel is dat zijn per internet uitgebrachte stem niet correct is meegeteld, kan tot twaalf uur op de zesde dag na het einde van de stemming aan het stembureau bezwaren hierover kenbaar maken.   

### Artikel  2.73  

Nadat alle werkzaamheden, bedoeld in de artikelen 2.64 tot en met 2.72, zijn beëindigd, wordt onmiddellijk proces-verbaal opgemaakt van de stemming en de stemopneming. Alle ingebrachte bezwaren worden in het proces-verbaal vermeld. De op schrift gestelde gegevens, bedoeld in artikel 2.69, tweede lid, worden aan het proces-verbaal gehecht.  

### §  14  

####De vaststelling van de verkiezingsuitslag

### Artikel  2.74  

Het stembureau houdt zeven dagen na het einde van de stemming, om tien uur een openbare zitting. Het stembureau beoordeelt de ingebrachte bezwaren, bedoeld in artikel 2.72, tweede lid.  

### Artikel  2.75  

1.  Het stembureau stelt ten aanzien van iedere lijst vast het aantal op iedere kandidaat uitgebrachte geldige stemmen en de som van deze aantallen. Deze som wordt stemcijfer genoemd.   
2.  De voorzitter maakt de aldus verkregen uitkomsten bekend.   

### Artikel  2.76  

1.  Een lijstencombinatie als bedoeld in artikel 2.21 geldt voor het bepalen van het aantal daaraan toe te wijzen zetels als één lijst, met een stemcijfer gelijk aan de som van de stemcijfers van de lijsten waaruit die combinatie bestaat.   
2.  Een lijstencombinatie wordt slechts in aanmerking genomen, indien aan ten minste twee van de verbonden lijsten een zetel zou zijn toegewezen, indien geen lijstencombinaties zouden zijn gevormd. Verbonden lijsten die zelfstandig geen zetel zouden hebben verworven, worden buiten beschouwing gelaten.   

### Artikel  2.77  

1.  Het stembureau deelt de som van de stemcijfers van alle lijsten door het aantal te verdelen zetels.   
2.  Het aldus verkregen quotiënt wordt kiesdeler genoemd.   

### Artikel  2.78  

Zoveel maal als de kiesdeler is begrepen in het stemcijfer van een lijst wordt aan die lijst een zetel toegewezen.  

### Artikel  2.79  

1.  De overblijvende zetels, die restzetels worden genoemd, worden toegewezen aan de lijsten waarvan de stemcijfers bij deling door de kiesdeler de grootste overschotten hebben. Hierbij worden lijsten die geen overschot hebben, geacht lijsten te zijn met het kleinste overschot. Indien overschotten gelijk zijn, beslist het lot.   
2.  Bij deze toewijzing komen niet in aanmerking lijsten met een stemcijfer dat lager is dan 75% van de kiesdeler.   
3.  Wanneer alle lijsten die daarvoor in aanmerking komen een restzetel hebben ontvangen en er nog zetels te verdelen blijven, worden deze zetels toegewezen aan de lijsten die het grootste gemiddelde aantal stemmen per toegewezen zetel hebben, met dien verstande, dat bij deze toewijzing aan geen van de lijsten meer dan één zetel wordt toegewezen.   

### Artikel  2.80  

Indien aan een lijst die de volstrekte meerderheid van de uitgebrachte geldige stemmen heeft verkregen, een aantal zetels is toegewezen, minder dan de helft van het aantal toe te wijzen zetels, wordt aan die lijst alsnog één zetel toegewezen en vervalt daartegenover één zetel, toegewezen aan de lijst die voor het kleinste gemiddelde of het kleinste overschot een zetel heeft verworven. Indien twee of meer lijsten voor hetzelfde kleinste gemiddelde of hetzelfde kleinste overschot een zetel hebben verworven, beslist het lot.  

### Artikel  2.81  

Indien bij de toepassing van de vorige bepalingen aan een lijst meer zetels worden toegewezen dan er kandidaten zijn, gaan de overblijvende zetel of zetels door voortgezette toepassing van die bepalingen over op één of meer van de overige lijsten, waarop kandidaten voorkomen aan wie geen zetel is toegewezen.  

### Artikel  2.82  

1.  De verdeling van de aan een lijstencombinatie toegewezen zetels over de lijsten welke zijn gecombineerd, geschiedt als volgt.   
2.  Het stembureau deelt het stemcijfer van de lijstencombinatie door het aantal aan de lijstencombinatie toegewezen zetels.   
3.  Het aldus verkregen quotiënt wordt combinatiekiesdeler genoemd.   
4.  Zoveel maal als de combinatiekiesdeler is begrepen in het stemcijfer van elk van de lijsten waaruit de combinatie bestaat, wordt aan die lijst een van de aan de combinatie toegewezen zetels toegewezen.   
5.  De restzetels worden achtereenvolgens toegewezen aan de lijsten van de combinatie waarvan de stemcijfers bij deling door de combinatiekiesdeler de grootste overschotten hebben. Hierbij worden lijsten die geen overschot hebben, geacht lijsten te zijn met het kleinste overschot. Indien overschotten gelijk zijn, beslist het lot.   

### Artikel  2.83  

1.  Indien bij de toepassing van de artikelen 2.81 en 2.82 aan een lijst meer zetels zouden moeten worden toegewezen dan er kandidaten zijn, gaan de overblijvende zetel of zetels door voortgezette toepassing van dat artikel over op een van de andere lijsten van de combinatie, onderscheidenlijk van de belangengroepering, waarop kandidaten voorkomen aan wie geen zetel is toegewezen.   
2.  Zijn er na toepassing van het eerste lid nog zetels toe te wijzen, dan worden deze toegewezen volgens het stelsel van de grootste gemiddelden als bedoeld in artikel 2.79, derde lid.   

### Artikel  2.84  

De in de voorgaande artikelen bedoelde lotingen vinden plaats in de in artikel 2.89 bedoelde zitting van het stembureau. De lotingen geschieden op de wijze, bepaald krachtens artikel 2.40, vierde lid.  

### Artikel  2.85  

Bij ministeriële regeling kunnen nadere regels worden gesteld betreffende de taak van het stembureau inzake de vaststelling van de verkiezingsuitslag.  

### §  15  

####De toewijzing van de zetels aan de kandidaten

### Artikel  2.86  

1.  In de volgorde van de aantallen op hen uitgebrachte stemmen zijn gekozen die kandidaten die op de lijst waarop zij voorkomen, een aantal stemmen hebben verkregen, groter dan 25% van de kiesdeler, voor zover aan de lijst voldoende zetels zijn toegewezen. Indien aantallen gelijk zijn, beslist zo nodig het lot.   
2.  De zetels, toegewezen aan de lijsten, die na toepassing van het eerste lid nog niet aan een kandidaat zijn toegewezen, worden aan de nog niet gekozen kandidaten van de desbetreffende lijsten toegewezen in de volgorde van de lijst.   

### Artikel  2.87  

1.  Het stembureau rangschikt ten aanzien van iedere lijst de daarop voorkomende kandidaten zodanig, dat bovenaan komen te staan de kandidaten aan wie een zetel is toegewezen met toepassing van artikel 2.86, in de volgorde waarin de zetels zijn toegewezen.   
2.  Vervolgens worden, in de volgorde van de aantallen op hen uitgebrachte stemmen, gerangschikt de op de lijst voorkomende kandidaten die een aantal stemmen hebben verkregen groter dan 25% van de kiesdeler, doch die niet met toepassing van artikel 2.86 zijn gekozen verklaard. Indien aantallen gelijk zijn, beslist de volgorde van de lijst.   
3.  Tenslotte worden, in de volgorde van de lijst, gerangschikt de overige op de lijst voorkomende kandidaten.   
4.  De rangschikking blijft achterwege voor zover het lijsten betreft waarop geen kandidaten gekozen zijn verklaard en die niet deel uitmaken van een lijstencombinatie waaraan één of meer zetels zijn toegekend.   

### Artikel  2.88  

Indien een gekozen kandidaat is overleden, wordt deze bij de toepassing van deze paragraaf buiten beschouwing gelaten.  

### §  16  

####De bekendmaking van de verkiezingsuitslag

### Artikel  2.89  

De voorzitter van het stembureau maakt de uitslag van de verkiezing zo spoedig mogelijk bekend. De bekendmaking geschiedt in de openbare zitting van het stembureau, bedoeld in artikel 2.74.  

### Artikel  2.90  

Het stembureau kan op de in artikel 2.89 bedoelde zitting, voordat de uitslag van de verkiezing bekend wordt gemaakt, hetzij ambtshalve, hetzij naar aanleiding van een met opgave van redenen gedaan verzoek van een of meer kiezers, tot een nieuwe opneming van stembiljetten of elektronisch uitgebrachte stemmen besluiten, indien een ernstig vermoeden bestaat dat bij de stemopneming zodanige fouten zijn gemaakt dat zij van invloed op de zetelverdeling kunnen zijn.  

### Artikel  2.91  

Nadat alle werkzaamheden zijn beëindigd, wordt daarvan aanstonds proces-verbaal opgemaakt. In dit proces-verbaal worden de uitslag van de verkiezing, alsmede alle ingebrachte bezwaren vermeld.  

### Artikel  2.92  

De voorzitter van het stembureau maakt de uitslag van de verkiezing zo spoedig mogelijk openbaar door een afschrift van het proces-verbaal voor een ieder ter inzage te leggen op het kantoor van het waterschap. Van de terinzagelegging wordt tegelijk openbare kennisgeving gedaan door de voorzitter van het waterschap.  

### Artikel  2.93  

De voorzitter van het stembureau doet een afschrift van het proces-verbaal toekomen aan het algemeen bestuur.  

### Artikel  2.94  

1.  De voorzitter van het waterschap draagt zorg voor de bewaring van de verzegelde pakken met stembiljetten, gecodeerde retourenveloppen en indien van toepassing de gegevensbestanden met de internetstemmen. Hij vernietigt deze na drie maanden nadat over de toelating van de benoemden onherroepelijk is beslist. Van deze vernietiging wordt proces-verbaal opgemaakt.   
2.  De voorzitter van het waterschap is bevoegd de verzegelde pakken met de stembiljetten, gecodeerde retourenveloppen en indien van toepassing de gegevensbestanden met de internetstemmen, nadat onherroepelijk is beslist over de toelating van de gekozen leden, ten dienste van een onderzoek naar enig strafbaar feit aan de officier van justitie over te dragen.   
3.  Indien toepassing is gegeven aan het tweede lid, vernietigt de voorzitter van het waterschap de stembiljetten, gecodeerde retourenveloppen en gegevensbestanden onmiddellijk na teruggave door de officier van justitie.   

### §  17  

####Het lidmaatschap

### Artikel  2.95  

1.  De voorzitter van het stembureau geeft de benoemde schriftelijk kennis van zijn benoeming. De brief, houdende deze kennisgeving, wordt uiterlijk de dag na de vaststelling van de uitslag van de verkiezing of na de benoemdverklaring uitgereikt. Indien de benoemde daartoe een gemachtigde heeft aangewezen, geschiedt de kennisgeving aan deze gemachtigde.   
2.  De voorzitter van het stembureau geeft tegelijkertijd schriftelijk kennis van de benoeming aan het algemeen bestuur. Deze kennisgeving strekt de benoemde tot geloofsbrief.   

### Artikel  2.96  

1.  De benoemde of zijn gemachtigde deelt het algemeen bestuur uiterlijk op de tiende dag na de dagtekening van de kennisgeving van benoeming, bij brief mede dat hij de benoeming aanneemt. Bij benoeming in een plaats die na de eerste samenkomst van het algemeen bestuur is opengevallen doet hij deze mededeling uiterlijk op de achtentwintigste dag na de dagtekening.   
2.  Is binnen die tijd de mededeling niet ontvangen, dan wordt hij geacht de benoeming niet aan te nemen.   
3.  De voorzitter van het waterschap deelt aan de voorzitter van het stembureau onverwijld mede, dat de benoemde de benoeming heeft aangenomen, dan wel dat hij geacht wordt de benoeming niet aan te nemen.   
4.  Indien de benoemde de benoeming niet aanneemt, doet hij of zijn gemachtigde daarvan binnen de in het eerste lid bedoelde termijn bij brief mededeling aan de voorzitter van het stembureau. Deze geeft hiervan kennis aan het algemeen bestuur.   
5.  Zolang nog niet, of nog niet onherroepelijk, tot toelating van de benoemde is besloten, kan deze, onderscheidenlijk zijn gemachtigde, schriftelijk aan het algemeen bestuur mededelen dat hij op de aanneming van de benoeming terugkomt. Hij wordt dan geacht de benoeming niet te hebben aangenomen. De voorzitter van het algemeen bestuur geeft van de ontvangst van deze mededeling onverwijld kennis aan de voorzitter van het stembureau.   

### Artikel  2.97  

1.  Tegelijk met de mededeling dat hij zijn benoeming aanneemt, legt de benoemde aan het algemeen bestuur een door hem ondertekende verklaring over, vermeldende welke andere functies dan het lidmaatschap van het algemeen bestuur hij vervult.   
2.  Tenzij de benoemde op het tijdstip van benoeming reeds lid was, legt hij tevens een gewaarmerkt afschrift van gegevens uit de basisadministratie persoonsgegevens van de gemeente waar hij als ingezetene is ingeschreven over, waaruit zijn woonplaats, datum en plaats van de geboorte blijken.   

### Artikel  2.98  

1.  Het algemeen bestuur onderzoekt de geloofsbrief en beslist of de benoemde als lid wordt toegelaten. Daarbij gaat het na, of de benoemde aan de vereisten voor het lidmaatschap voldoet en geen met het lidmaatschap onverenigbare betrekking vervult, alsmede of er gebleken is van ernstige onregelmatigheden bij de verkiezing of benoeming, en beslist het de geschillen welke met betrekking tot de geloofsbrief of de verkiezing zelf rijzen. Indien de benoemde voor de eerste samenkomst van het nieuw gekozen algemeen bestuur de voor het lidmaatschap vereiste leeftijd zal hebben bereikt, wordt daarmee bij het nemen van de beslissing rekening gehouden. De wijze waarop het onderzoek van de geloofsbrieven geschiedt, wordt geregeld in het reglement van orde van het algemeen bestuur.   
2.  Het onderzoek van de geloofsbrief strekt zich niet uit tot de geldigheid van de kandidatenlijsten en van de lijstverbindingen.   
3.  Betreft het de toelating van degene die is benoemd in een tussentijds opengevallen plaats, dan strekt het onderzoek zich niet uit tot punten die het verloop van de verkiezing of de vaststelling van de uitslag betreffen.   
4.  Ten behoeve van het onderzoek, bedoeld in het eerste lid, kan het algemeen bestuur tot een nieuwe opneming van stembiljetten of per internet uitgebrachte stemmen besluiten. De voorzitter van het waterschap die de desbetreffende stembiljetten of gegevensbestanden met internetstemmen onder zich heeft, doet deze op verzoek van het algemeen bestuur onverwijld naar het stembureau overbrengen. Na ontvangst van de stembiljetten of gegevensbestanden gaat het stembureau onmiddellijk tot de opneming over.   

### Artikel  2.99  

De ongeldigheid van de stemming in één of meer kiesdistricten of een onjuistheid in de vaststelling van de uitslag van de verkiezing staat niet in de weg aan de toelating van de leden, op wier verkiezing de ongeldigheid of onjuistheid geen invloed kan hebben gehad, en, in geval van ongeldigheid van de stemming, de nieuwe stemming geen invloed kan hebben.  

### Artikel  2.100  

1.  Indien het algemeen bestuur besluit tot niet-toelating van één of meer leden wegens de ongeldigheid van de stemming geeft de voorzitter daarvan onverwijld kennis aan het dagelijks bestuur.   
2.  Uiterlijk op de zestigste dag nadat deze kennisgeving is ontvangen, vindt een nieuwe stemming plaats en wordt de uitslag van de verkiezing opnieuw vastgesteld. De periode van de stemming wordt vastgesteld door het dagelijks bestuur.   
3.  Aan de in het tweede lid bedoelde stemming zijn de kiezers bevoegd deel te nemen die kiesgerechtigd waren op de oorspronkelijke dag van kandidaatstelling.   
4.  Bij deze vaststelling blijft degene die reeds als lid is toegelaten, gekozen verklaard, ook indien mocht blijken dat dit ten onrechte is geschied. Tegenover hem valt dan af de kandidaat die, indien de toegelatene niet gekozen was verklaard, gekozen zou zijn.   

### Artikel  2.101  

Indien het algemeen bestuur heeft besloten om één of meer van de benoemde leden wegens de onjuistheid van de vaststelling van de uitslag van de verkiezing niet toe te laten, wordt daarvan door de voorzitter onverwijld kennis gegeven aan het stembureau.  

### Artikel  2.102  

1.  Uiterlijk op de veertiende dag nadat de kennisgeving, bedoeld in artikel 2.101 is ontvangen, houdt het stembureau een openbare zitting en stelt het met inachtneming van de in dat artikel bedoelde beslissing de uitslag van de verkiezing voor zover nodig opnieuw vast.   
2.  De artikelen 2.89 en 2.91 tot en met 2.93, zijn van overeenkomstige toepassing.   
3.  Het onderzoek van de geloofsbrief van de aldus nieuw gekozen verklaarde strekt zich niet uit tot punten, die het verloop van de verkiezing raken.   

### Artikel  2.103  

Indien het algemeen bestuur heeft besloten de benoemde niet als lid toe te laten op de grond dat hij niet voldoet aan de vereisten voor het lidmaatschap, dat hij een met het lidmaatschap onverenigbare betrekking vervult of dat de benoemdverklaring van de voorzitter van het stembureau in strijd is met paragraaf 18, geeft de voorzitter van het algemeen bestuur daarvan onverwijld kennis aan de voorzitter van het stembureau.  

### Artikel  2.104  

Het lidmaatschap van een tot lid van het algemeen bestuur benoemde vangt aan zodra zijn toelating onherroepelijk is geworden.  

### Artikel  2.105  

De beslissing betreffende de toelating van de tot lid van het algemeen bestuur benoemden wordt onverwijld genomen.  

### Artikel  2.106  

1.  Elke beslissing betreffende de toelating van de tot lid van het algemeen bestuur benoemden wordt door het dagelijks bestuur terstond aan de benoemde bekendgemaakt.   
2.  Aan de niet-toegelatene worden de redenen van de beslissing meegedeeld.   
3.  Het eerste lid is van overeenkomstige toepassing, indien door het algemeen bestuur, wegens staking van stemmen over een voorstel omtrent toelating geen beslissing is genomen.   

### Artikel  2.107  

1.  Indien op het tijdstip van aftreding van de leden de goedkeuring van de geloofsbrieven van meer dan de helft van het bij reglement voorgeschreven aantal leden niet onherroepelijk is geworden, houden de leden zitting, totdat zulks is geschied. Gedurende deze tijd oefenen de bij de verkiezing gekozen leden hun functie niet uit.   
2.  Het eerste lid is van overeenkomstige toepassing op het tijdstip van instelling van een waterschap, met dien verstande dat gedurende deze tijd de leden van het ingevolge [artikel 28, eerste lid, van de wet](../../../wet/waterschapswet/BWBR0005108/README.md) aangewezen waterschap zitting houden. Het dagelijks bestuur en het algemeen bestuur nemen gedurende deze tijd slechts besluiten die geen uitstel kunnen lijden.   
3.  Een plaats die openvalt na het tijdstip van aftreding, wordt vervuld op dezelfde wijze, als zou zijn geschied, indien zij voor dat tijdstip zou zijn opengevallen.   

### §  18  

####De opvolging

### Artikel  2.108  

Wanneer, anders dan bij de vaststelling van de uitslag van een verkiezing, in een opengevallen plaats moet worden voorzien, verklaart de voorzitter van het stembureau bij een met redenen omkleed besluit benoemd, uiterlijk op de veertiende dag nadat dit te zijner kennis is gekomen, de daarvoor in aanmerking komende kandidaat die in de volgorde, bedoeld in artikel 2.87, het hoogst is geplaatst op de lijst waarop degene die moet worden opgevolgd, is gekozen. Indien het lid in wiens plaats moet worden voorzien, ontslag heeft genomen met ingang van een bepaald tijdstip, vangt de termijn, bedoeld in de eerste volzin, aan op dat tijdstip.  

### Artikel  2.109  

1.  Bij de toepassing van artikel 2.108 wordt buiten beschouwing gelaten de kandidaat: 

a. die is overleden;  

b. aan wie tijdelijk ontslag is verleend wegens zwangerschap en bevalling of wegens ziekte;  

c. wiens vacature vervuld wordt;  

d. die in de vacature benoemd is verklaard, maar schriftelijk verklaard heeft of geacht wordt de benoeming niet aan te nemen, de in artikel 2.97 genoemde stukken niet tijdig heeft ingezonden of bij onherroepelijk besluit niet tot het algemeen bestuur is toegelaten;  

e. die lid is van het algemeen bestuur of als zodanig benoemd is verklaard, terwijl over zijn toelating als lid nog niet onherroepelijk is beslist, tenzij hij is benoemd tot vervanger voor de plaats die is opengevallen als gevolg van een tijdelijk ontslag als bedoeld in artikel 2.118;  

f. van wie door de voorzitter van het stembureau een schriftelijke verklaring is ontvangen dat hij niet voor benoeming in aanmerking wenst te komen;  

g. die niet benoembaar is ingevolge [artikel 31 van de wet](../../../wet/waterschapswet/BWBR0005108/README.md).     
2.  Een verklaring als bedoeld in het eerste lid, onderdeel f, kan worden ingetrokken.   

### Artikel  2.110  

1.  Indien bij de toepassing van deze paragraaf geen kandidaat meer voor benoeming in aanmerking komt op de lijst waarop degene is gekozen die moet worden opgevolgd, en deze lijst tezamen met één of meer andere lijsten een lijstencombinatie vormt, gaat de zetel door toepassing van artikel 2.81 over op één van die andere lijsten. De kandidaat van deze lijst die naar de volgorde, vastgesteld overeenkomstig artikel 2.87, voor benoeming in aanmerking komt, wordt benoemd verklaard. Komt ook op deze lijst geen kandidaat meer voor benoeming in aanmerking, dan wordt de plaats aan een andere van de combinatie deel uitmakende lijst toegekend door verdere toepassing van het in dit artikel bepaalde, en zo vervolgens.   
2.  Indien bij de toepassing van het eerste lid op geen van de lijsten een kandidaat meer voor benoeming in aanmerking komt, beslist de voorzitter van het stembureau dat geen opvolger kan worden benoemd.   

### Artikel  2.111  

1.  Indien de toepassing van artikel 2.110 tot een beslissing door het lot aanleiding geeft, zal de loting plaats hebben in een zitting van het stembureau.   
2.  Op de in het eerste lid bedoelde zitting vinden de artikelen 2.89 en 2.91 overeenkomstige toepassing.   

### Artikel  2.112  

De voorzitter van het stembureau doet een afschrift van het benoemingsbesluit toekomen aan het algemeen bestuur.  

### Artikel  2.113  

Iedere benoeming die met toepassing van deze paragraaf geschiedt, wordt terstond bekendgemaakt.  

### §  19  

####Einde van het lidmaatschap

### Artikel  2.114  

1.  Indien sprake is van de situatie, bedoeld in [artikel 31, derde lid](../../../wet/waterschapswet/BWBR0005108/README.md), of [artikel 33, vierde lid, van de wet](../../../wet/waterschapswet/BWBR0005108/README.md), geeft de voorzitter van het waterschap hiervan onverwijld kennis aan de voorzitter van het stembureau.   
2.  Een overeenkomstige kennisgeving vindt plaats, indien door overlijden van een lid een plaats in het algemeen bestuur is opengevallen.   

### Artikel  2.115  

1.  Een lid, tot wiens toelating onherroepelijk is besloten, kan te allen tijde zijn ontslag nemen. Ontslagneming met terugwerkende kracht is niet mogelijk.   
2.  Hij bericht dit schriftelijk aan de voorzitter van het waterschap. Deze geeft hiervan onverwijld kennis aan de voorzitter van het stembureau.   
3.  Op een ingediend ontslag kan niet worden teruggekomen.   

### Artikel  2.116  

Het lid dat zijn ontslag heeft ingezonden, houdt op lid te zijn met ingang van de datum van zijn ontslagname.  

### Artikel  2.117  

Artikel 2.14 is van toepassing op een besluit als bedoeld in de [artikelen X 5](../../../wet/kieswet/BWBR0004627/README.md) en [X 8 van de Kieswet](../../../wet/kieswet/BWBR0004627/README.md) ingeval de situatie genoemd in de [artikelen 31, derde lid](../../../wet/waterschapswet/BWBR0005108/README.md), en [33, vierde lid, van de wet](../../../wet/waterschapswet/BWBR0005108/README.md) optreedt.  

### §  20  

####Tijdelijk ontslag en vervanging wegens zwangerschap en bevalling of ziekte

### Artikel  2.118  

1.  De voorzitter van het waterschap verleent aan een lid van het algemeen bestuur dat is toegelaten op diens verzoek tijdelijk ontslag wegens zwangerschap en bevalling op de in het verzoek vermelde dag die ligt tussen ten hoogste zes en ten minste vier weken voor de vermoedelijke datum van de bevalling die blijkt uit een door het lid overgelegde verklaring van een arts of verloskundige. Aan het verzoek, bedoeld in de eerste volzin, wordt niet voldaan indien het tijdstip waarop het verzoek wordt gedaan, ligt binnen een periode van zestien weken voor het einde van de zittingsduur van het algemeen bestuur.   
2.  De voorzitter van het waterschap verleent aan een lid van het algemeen bestuur op diens verzoek tijdelijk ontslag, indien het lid wegens ziekte niet in staat is het lidmaatschap uit te oefenen en blijkens de verklaring van een arts aannemelijk is dat hij de uitoefening van het lidmaatschap niet binnen acht weken zal kunnen hervatten. Het tijdelijk ontslag gaat in op de dag na de bekendmaking van de beslissing op het verzoek. Aan het verzoek, bedoeld in de eerste volzin, wordt niet voldaan indien het tijdstip waarop het verzoek wordt gedaan ligt binnen een periode van zestien weken voor het einde van de zittingsduur van het algemeen bestuur.   
3.  Het lidmaatschap van het lid aan wie tijdelijk ontslag als bedoeld in het eerste of het tweede lid is verleend, herleeft van rechtswege met ingang van de dag waarop zestien weken zijn verstreken sinds de dag van ingang van het tijdelijk ontslag.   
4.  Aan het lid van het algemeen bestuur wordt ten hoogste drie maal per zittingsperiode tijdelijk ontslag als bedoeld in het eerste of het tweede lid verleend.   

### Artikel  2.119  

1.  De voorzitter van het waterschap beslist op een verzoek tot tijdelijk ontslag als bedoeld in artikel 2.118, eerste of tweede lid, zo spoedig mogelijk, doch uiterlijk op de veertiende dag na indiening van het verzoek.   
2.  De beslissing op het verzoek tot tijdelijk ontslag geschiedt in overeenstemming met de verklaring van de arts of verloskundige, bedoeld in artikel 2.118, eerste of tweede lid.   
3.  Een beslissing tot tijdelijk ontslag bevat de dag van ingang van het ontslag.   
4.  De voorzitter van het waterschap geeft van een beslissing tot tijdelijk ontslag onverwijld kennis aan de voorzitter van het stembureau.   

### Artikel  2.120  

1.  De voorzitter van het stembureau benoemt een vervanger voor de plaats die is opengevallen als gevolg van een tijdelijk ontslag als bedoeld in deze paragraaf. Op deze benoeming zijn de paragrafen 17 tot en met 19 van overeenkomstige toepassing, met dien verstande dat in afwijking van artikel 2.96, eerste lid, de benoeming uiterlijk op de tiende dag na de dagtekening van de kennisgeving van benoeming wordt aangenomen.   
2.  Degene die als vervanger is benoemd, houdt op lid te zijn met ingang van de dag waarop zestien weken zijn verstreken sinds de dag van ingang van het tijdelijk ontslag, onverminderd de mogelijkheid dat het vervangend lidmaatschap ingevolge dit besluit op een eerder tijdstip eindigt.   
3.  Indien de vervanger van een lid van het algemeen bestuur aan wie tijdelijk ontslag is verleend wegens zwangerschap en bevalling of ziekte, voortijdig ontslag neemt, dan wel wordt benoemd tot lid van het algemeen bestuur voor een plaats die is opengevallen anders dan als gevolg van een tijdelijk ontslag, benoemt de voorzitter van het stembureau een nieuwe tijdelijke vervanger voor de resterende periode van het tijdelijk ontslag.   

### §  21  

####Overige bepalingen

### Artikel  2.121  

Een openbare kennisgeving, als bedoeld in de artikelen 2.1, derde lid, 2.13, 2.16, eerste lid, 2.41, 2.43, tweede lid, 2.52, eerste lid, en 2.92 geschiedt op de in het waterschap gebruikelijke wijze.  

### Artikel  2.122  

Een besluit als bedoeld in de artikelen 2.10, 2.11, 2.12, 2.31, 2.117, alsmede een besluit dat is genomen op grond van de ministeriële regeling, bedoeld in artikel 2.45, derde lid, is een besluit als bedoeld in [artikel 21, eerste lid, van de wet](../../../wet/waterschapswet/BWBR0005108/README.md).  

### Artikel  2.123  

De paragrafen 17 tot en met 20 zijn van overeenkomstige toepassing op de leden van het algemeen bestuur die zijn benoemd door de organisaties, bedoeld in [artikel 14 van de wet](../../../wet/waterschapswet/BWBR0005108/README.md).  

### Artikel  2.124  

Bij de instelling van een waterschap kan bij reglement worden bepaald dat wordt afgeweken van de in dit besluit gestelde termijnen en stemmingsperiode.  

### Hoofdstuk  3  

####De rechtspositie van de leden van het waterschapsbestuur

### §  1  

####Begripsbepalingen

### Artikel  3.1  

1.  In dit hoofdstuk en de daarop berustende bepalingen wordt verstaan onder: *bezoldiging*: bedrag per maand waarop een voorzitter of een lid van het dagelijks bestuur aanspraak kan maken; *FPU-uitkering*: de uitkering op grond van de Regeling flexibel pensioen en uittreden, bedoeld in artikel 3 van de Centrale vut-overeenkomst overheids- en onderwijspersoneel en artikel 1.5 van het Pensioenreglement van de Stichting pensioenfonds ABP, waarbij onder de Centrale vut-overeenkomst overheids- en onderwijspersoneel wordt verstaan de overeenkomst die is aangegaan op grond van [artikel 2 van de Wet kaderregeling vut overheidspersoneel](../../../wet/wet/kaderregeling/vut/overheidspersoneel/BWBR0007792/README.md) en onder het Pensioenreglement van de Stichting pensioenfonds ABP wordt verstaan het reglement van die stichting dat is vastgesteld met inachtneming van de overeenkomst, bedoeld in [artikel 4, eerste lid, van de Wet privatisering ABP](../../../wet/wet/privatisering/abp/BWBR0007791/README.md); *lid van het algemeen bestuur*: lid van het algemeen bestuur van een waterschap, dat niet tevens lid van het dagelijks bestuur van dat waterschap is; *lid van het dagelijks bestuur*: lid van het dagelijks bestuur van een waterschap, dat niet tevens voorzitter is van dat waterschap; *plaatsvervangend voorzitter*: het lid van het dagelijks bestuur dat tot plaatsvervanger van de voorzitter is aangewezen; *salarisschaal*: een als zodanig in [bijlage B van Bezoldigingsbesluit Burgerlijke Rijksambtenaren 1984](../../../AMvB/bezoldigingsbesluit/burgerlijke/rijksambtenaren/1984/BWBR0003630/README.md) vermelde reeks van genummerde salarissen; *tijdsbestedingsnorm*: het deel van de werkweek dat de voorzitter in staat dient te worden gesteld aan het voorzitterschap te besteden, uitgedrukt in een percentage van een voltijdsfunctie; *tijdstip van beëindiging van het lidmaatschap van het algemeen bestuur*: tijdstip van beëindiging van het lidmaatschap, bedoeld in de [artikelen 23, tweede lid, van de wet](../../../wet/waterschapswet/BWBR0005108/README.md), [artikel 33, vierde lid, van de wet](../../../wet/waterschapswet/BWBR0005108/README.md) juncto [artikel X 8, eerste tot en met vijfde lid, van de Kieswet](../../../wet/kieswet/BWBR0004627/README.md), en de artikelen 2.114 en 2.116; *tijdstip van beëindiging van het lidmaatschap van het dagelijks bestuur*: tijdstip van beëindiging van het lidmaatschap van het algemeen bestuur en het tijdstip van beëindiging, bedoeld in [artikel 41, vierde en vijfde lid, van de wet](../../../wet/waterschapswet/BWBR0005108/README.md); *vergoeding*: maandelijkse vergoeding voor de werkzaamheden verbonden aan het lidmaatschap van het algemeen bestuur.   
2.  In dit hoofdstuk wordt onder het provinciaal bestuur onderscheidenlijk (het college van) gedeputeerde staten verstaan het provinciaal bestuur onderscheidenlijk (het college of de colleges van) gedeputeerde staten van de provincie of de provincies waarin het waterschap is gelegen.   

### §  2  

####Vergoedingen en tegemoetkoming leden algemeen bestuur

### Artikel  3.2  

1.  Aan een lid van het algemeen bestuur wordt een vergoeding toegekend van € 442,68.   
2.  Het bedrag van de vergoeding wordt per 1 januari van elk jaar bij ministeriële regeling van de Minister van Binnenlandse Zaken en Koninkrijksrelaties gewijzigd aan de hand van het door het Centraal Bureau voor de Statistiek voor de maand september van het voorafgaande kalenderjaar vastgestelde indexcijfer CAO lonen overheid, inclusief bijzondere beloningen.   

### Artikel  3.3  

Het algemeen bestuur kan bij verordening tot ten hoogste 20% naar beneden afwijken van de vergoeding, bedoeld in artikel 3.2, eerste lid.  

### Artikel  3.4  

Het algemeen bestuur kan bij verordening bepalen dat ten hoogste 50% van de vergoeding wordt uitgekeerd, berekend naar rato van het aantal gehouden vergaderingen. In dat geval geschiedt de uitkering aan het lid van het algemeen bestuur op basis van het aantal bijgewoonde vergaderingen.  

### Artikel  3.5  

1.  De vergoeding gaat in op de dag van de beëdiging.   
2.  De vergoeding eindigt op het tijdstip van de beëindiging van het lidmaatschap van het algemeen bestuur.   

### Artikel  3.6  

Op de leden van het algemeen bestuur zijn van overeenkomstige toepassing de regelingen ten behoeve van ambtenaren van het waterschap ten aanzien van reis- en verblijfkosten en vergoeding van telefoonkosten.  

### Artikel  3.7  

Het algemeen bestuur kan nadere regels stellen over het ter beschikking stellen van computerapparatuur, over een tegemoetkoming voor de belastingheffing als gevolg hiervan, en over een vergoeding voor de aanleg- en abonnementskosten voor de internetverbinding voor deze apparatuur.  

### Artikel  3.8  

Het algemeen bestuur kan bij verordening bepalen dat een lid van het algemeen bestuur ten laste van het waterschap een tegemoetkoming in de kosten van een ziektekostenverzekering ontvangt van € 175,– per jaar.  

### Artikel  3.9  

Het algemeen bestuur kan bij verordening bepalen dat een lid van het algemeen bestuur, naar in de verordening te stellen regels, ten laste van het waterschap een tegemoetkoming ontvangt ter zake van kosten voor scholing in verband met de vervulling van het lidmaatschap van het algemeen bestuur.  

### Artikel  3.10  

1.  De artikelen van deze paragraaf zijn van overeenkomstige toepassing op het lid van het algemeen bestuur aan wie ingevolge artikel 2.118 tijdelijk ontslag is verleend wegens zwangerschap en bevalling of ziekte, met dien verstande dat, indien toepassing is gegeven aan artikel 3.4, dit lid een uitkering ontvangt voor alle vergaderingen die gedurende het tijdelijk ontslag plaatsvinden of hebben plaatsgevonden.   
2.  Een tijdelijk ontslag als bedoeld in artikel 2.118 wordt niet aangemerkt als beëindiging van het lidmaatschap van het algemeen bestuur als bedoeld in artikel 3.5, tweede lid.   

### §  3  

####Bezoldiging en tegemoetkoming in kosten leden dagelijks bestuur waterschap

### Artikel  3.11  

1.  Een lid van het dagelijks bestuur geniet een bezoldiging van € 3.487,84 Per 31-12-2009 en met terugwerkende kracht tot en met 1 april 2009: €3.557,60., met dien verstande dat het totaal van de bezoldiging van de leden van het dagelijks bestuur, met uitzondering van de voorzitter, wordt gesteld op ten hoogste 500% van dit bedrag.   
2.  In afwijking van het eerste lid, kan de bezoldiging van de individuele leden van het dagelijks bestuur op een hoger of lager bedrag worden gesteld, mits het totaal van de bezoldiging, met uitzondering van de voorzitter, niet meer bedraagt dan 500% van het in het eerste lid genoemde bedrag.   
3.  Als de bezoldiging van het personeel in de sector Rijk wijziging ondergaat, wordt het in het eerste lid genoemde bedrag overeenkomstig gewijzigd.   

### Artikel  3.12  

De aanspraak op de bezoldiging door het lid van het dagelijks bestuur begint op de dag van de benoeming en eindigt op het tijdstip van de beëindiging van het lidmaatschap van het dagelijks bestuur.  

### Artikel  3.12a  

1.  Voor 1 april van elk jaar of binnen twee maanden na zijn beëdiging verstrekt het lid van het dagelijks bestuur aan Onze Minister van Binnenlandse Zaken en Koninkrijksrelaties, dan wel een door hem aangewezen instantie, een opgave van de neveninkomsten welke hij verwacht over het desbetreffende kalenderjaar of gedeelte daarvan te zullen genieten, dan wel een verklaring, dat hij verwacht niet meer dan 14% van de bezoldiging op jaarbasis aan neveninkomsten over dat jaar of een evenredig deel daarvan over het desbetreffende gedeelte van dat jaar te zullen genieten.   
2.  Onze Minister van Binnenlandse Zaken en Koninkrijksrelaties, dan wel de door hem aangewezen instantie, deelt het dagelijks bestuur het bedrag van de voorlopige aftrek op de bezoldiging mede en verstrekt een afschrift daarvan aan het lid van het dagelijks bestuur.   
3.  Het lid van het dagelijks bestuur kan een verklaring inzenden dat een opgave van neveninkomsten achterwege zal blijven. In dit geval, alsmede indien binnen de in het eerste lid bedoelde termijn geen opgave of verklaring is ingezonden, bedraagt de bezoldiging over dat kalenderjaar 65% van de bezoldiging op jaarbasis.   
4.  Zo spoedig mogelijk na afloop van het kalenderjaar zendt het lid van het dagelijks bestuur of zenden zijn nabestaanden aan Onze Minister van Binnenlandse Zaken en Koninkrijksrelaties, dan wel de door hem aangewezen instantie, een opgave van de neveninkomsten welke over dat kalenderjaar zijn genoten, dan wel een verklaring dat over dat jaar niet meer dan 14% van de bezoldiging op jaarbasis of, indien het lid van het dagelijks bestuur een gedeelte van het kalenderjaar lid van het dagelijks bestuur is geweest, een evenredig deel van dit bedrag, is genoten.   
5.  Onze Minister van Binnenlandse Zaken en Koninkrijksrelaties, dan wel de door hem aangewezen instantie, deelt het dagelijks bestuur zo spoedig mogelijk na ontvangst van de in het vierde lid bedoelde opgave of verklaring het bedrag van de definitieve aftrek op de bezoldiging mede en verstrekt een afschrift daarvan aan het lid van het dagelijks bestuur.   
6.  Indien een opgave of verklaring als in het vierde lid bedoeld, niet binnen zes maanden na afloop van het kalenderjaar is ontvangen, bedraagt de bezoldiging over dat kalenderjaar 65% van de bezoldiging op jaarbasis.   
7.  Het lid van het dagelijks bestuur zendt aan Onze Minister van Binnenlandse Zaken en Koninkrijksrelaties, dan wel de door hem aangewezen instantie, zo spoedig mogelijk tevens een afschrift van de aanslag voor de inkomstenbelasting over het betreffende kalenderjaar. Het bedrag van de uitbetaalde bezoldiging kan, al dan niet op verzoek van het lid van het dagelijks bestuur, worden herzien, indien op grond van de onherroepelijk geworden aanslag in de inkomstenbelasting daartoe aanleiding blijkt te bestaan.   
8.  Bij de toepassing van het vijfde, zesde en zevende lid vindt zo nodig terugbetaling of verrekening plaats.   
9.  Dit artikel is niet van toepassing op het lid van het dagelijks bestuur op wie [artikel 173 van de Waterschapswet](../../../wet/waterschapswet/BWBR0005108/README.md) van toepassing is, en het lid van het dagelijks bestuur dat zijn ambt in deeltijd vervult.   

### Artikel  3.13  

1.  Het lid van het dagelijks bestuur heeft aanspraak op een vakantie-uitkering en een eindejaarsuitkering overeenkomstig de regels die te dien aanzien voor het personeel in de sector Rijk zijn vastgesteld.   
2.  Indien aan het personeel in de sector Rijk een eenmalige uitkering wordt toegekend, ontvangt het lid van het dagelijks bestuur een uitkering op gelijke voet.   

### Artikel  3.14  

Op het lid van het dagelijks bestuur zijn van overeenkomstige toepassing de regelingen ten behoeve van de ambtenaren van het waterschap ten aanzien van verhuiskosten, reis- en verblijfkosten en telefoonkosten.  

### Artikel  3.15  

1.  Op aanvraag wordt ten laste van het waterschap aan het lid van het dagelijks bestuur voor de uitoefening van het ambt, een computer, bijbehorende apparatuur, software en communicatieapparatuur in bruikleen ter beschikking gesteld.   
2.  Indien geen computer, bijbehorende apparatuur, software en communicatieapparatuur ter beschikking is gesteld wordt door het algemeen bestuur aan het lid van het dagelijks bestuur op aanvraag, voor de uitoefening van het ambt, een tegemoetkoming verleend voor aanschaf van een computer, bijbehorende apparatuur, software en communicatieapparatuur.   
3.  Op aanvraag wordt door het algemeen bestuur een vergoeding aan het lid van het dagelijks bestuur verleend voor de aanleg- en de abonnementskosten voor de internetverbinding voor de in het eerste of het tweede lid genoemde computerapparatuur.   
4.  Het algemeen bestuur kan bij verordening nadere regels stellen over het ter beschikking stellen van computer- en communicatieapparatuur en de tegemoetkoming, bedoeld in het eerste en tweede lid en de vergoeding, bedoeld in het derde lid.   

### Artikel  3.16  

1.  In geval van ziekte welke in overwegende mate haar oorzaak vindt: 

a. in de aard van de aan de functie van lid van het dagelijks bestuur verbonden werkzaamheden; of  

b. in de bijzondere omstandigheden waaronder deze moesten worden verricht; en  

c. niet aan eigen schuld of onvoorzichtigheid is te wijten,   kunnen de naar het oordeel van dagelijks bestuur noodzakelijk gemaakte kosten van geneeskundige behandeling of verzorging, voor zover deze kosten ten laste van het lid van het dagelijks bestuur blijven, aan dat lid voor rekening van het waterschap worden vergoed.   
2.  Ter zake van andere schade, voortvloeiende uit de in het eerste lid bedoelde werkzaamheden of omstandigheden, kunnen de nadere voorschriften, zoals deze door het dagelijks bestuur ten aanzien van haar ambtelijk personeel eventueel zijn vastgesteld, van overeenkomstige toepassing worden verklaard op de leden van het dagelijks bestuur.   

### Artikel  3.17  

Artikel 3.9 en artikel 3.40, eerste en tweede lid, zijn van overeenkomstige toepassing.  

### §  4  

####Rechtspositie voorzitters waterschappen

### Artikel  3.18  

De voorzitter kan op verzoek van het waterschapsbestuur of van het college van gedeputeerde staten bij koninklijk besluit worden geschorst in het belang van een goede uitoefening van het ambt. Het schorsingsbesluit bevat in ieder geval: 

a. het tijdstip waarop de schorsing ingaat;  

b. een zo nauwkeurig mogelijke aanduiding van de duur van de schorsing.    

### Artikel  3.19  

1.  De voorzitter wordt op zijn aanvraag ontslagen of wordt op zijn verzoek na afloop van de benoemingstermijn niet herbenoemd.   
2.  Aan de voorzitter die ontslag vraagt met het oog op een FPU-uitkering, wordt ontslag verleend, indien het bestuur van de Stichting fonds vrijwillig uittreden overheidspersoneel en het bestuur van de Stichting pensioenfonds ABP op grond van een desbetreffende aanvraag hebben vastgesteld dat na het ontslag recht bestaat op de FPU-uitkering. Het ontslag gaat niet eerder in dan met ingang van de dag waarop het recht op de FPU-uitkering ontstaat. Met een aanvraag tot ontslag wordt gelijkgesteld een verzoek om niet te worden herbenoemd.   
3.  Het ontslag op grond van dit artikel wordt eervol verleend, tenzij naar het oordeel van Onze Minister zwaarwichtige redenen zich daartegen verzetten.   

### Artikel  3.20  

Aan de voorzitter wordt bij koninklijk besluit met ingang van de eerste dag van de maand, volgende op die waarin hij de leeftijd van zeventig jaar heeft bereikt, eervol ontslag verleend.  

### Artikel  3.21  

1.  Anders dan op eigen aanvraag kan aan de voorzitter ontslag worden verleend op grond van: 

a. ongeschiktheid tot het uitoefenen van zijn ambt wegens ziekte;  

b. onbekwaamheid of ongeschiktheid voor het door hem beklede ambt, anders dan uit hoofde van ziekte;  

c. opheffing van het waterschap;  

d. een aanbeveling van het algemeen bestuur tot ontslag wegens een verstoorde verhouding tussen de voorzitter en het algemeen bestuur;  

e. andere gronden.     
2.  Een ontslag als bedoeld in het eerste lid, onderdeel a, kan slechts plaatsvinden indien: 

a. er sprake is van ongeschiktheid tot het uitoefenen van zijn ambt wegens ziekte gedurende een ononderbroken periode van zes maanden,  

b. herstel van zijn ziekte niet binnen een periode van zes maanden na de in onderdeel a genoemde termijn van zes maanden te verwachten is, en  

c. na een zorgvuldig onderzoek het niet mogelijk is gebleken om de voorzitter binnen het gezagsbereik van Onze Minister andere arbeid aan te bieden, dan wel indien de voorzitter geweigerd heeft deze arbeid te aanvaarden.     
3.  Het ontslag op grond van het eerste lid, onderdelen a, b en c, van dit artikel wordt eervol verleend. Het ontslag op grond van het eerste lid, onderdelen d en e, van dit artikel wordt eervol verleend, tenzij naar het oordeel van Onze Minister zwaarwichtige redenen zich daartegen verzetten.   
4.  Bij de beoordeling of er sprake is van een situatie, als bedoeld in het tweede lid, onderdeel b, wordt een medisch onderzoek ingesteld door een of meer door Onze Minister aangewezen geneeskundigen, en indien de voorzitter dit wenst een door de voorzitter aangewezen geneeskundige. De voorzitter is verplicht medewerking te verlenen aan het onderzoek en wordt schriftelijk in kennis gesteld van het starten van het onderzoek en de in de vorige zin bedoelde mogelijkheid. Indien de voorzitter geen medewerking verleent, zijn de in het tweede lid, onder b en c, genoemde voorwaarden niet van toepassing.   

### Artikel  3.24  

1.  De voorzitter geniet een bezoldiging waarvan de hoogte overeenkomt met het maximum van salarisschaal 18, tenzij een tijdsbestedingsnorm is vastgesteld die lager ligt dan 100%. In dat geval is de bezoldiging gelijk aan het bedrag dat naar rato van de tijdsbestedingsnorm is bepaald.   
2.  Op verzoek van het algemeen bestuur kan Onze Minister, gedeputeerde staten gehoord, een tijdsbestedingsnorm vaststellen.   

### Artikel  3.25  

De aanspraak op de bezoldiging begint op de dag dat de benoeming ingaat en eindigt met ingang van de dag waarop het ontslag ingaat of met ingang van de dag, volgende op die van het overlijden.  

### Artikel  3.26  

Bij besluit van het algemeen bestuur kan de voorzitter een ambtstoelage worden toegekend voor de aan de uitoefening van het ambt verbonden kosten, tot een bedrag dat maximaal 3% bedraagt van het maximum van salarisschaal 18.  

### Artikel  3.26a  

Als eindheffingsbestanddeel als bedoeld in [artikel 31, eerste lid, onderdeel f, van de Wet op de loonbelasting 1964](../../../wet/wet/op/de/loonbelasting/1964/BWBR0002471/README.md) worden aangewezen: 

a. de verstrekkingen, bedoeld in artikel 3.15, eerste lid;  

b. de ambtstoelage, bedoeld in artikel 3.26.    

### Artikel  3.27  

1.  Een voorzitter die wegens geoorloofde afwezigheid verhinderd is zijn ambt te vervullen, behoudt gedurende deze verhindering zijn bezoldiging.   
2.  Wanneer een voorzitter buitengewoon verlof verzoekt en de duur daarvan een aaneengesloten periode van zes weken te boven gaat, kan het algemeen bestuur bij het verlenen van het verlof bepalen, dat gedurende die langere periode de bezoldiging en de ambtstoelage geheel of gedeeltelijk wordt ingehouden.   

### Artikel  3.28  

Een voorzitter die geschorst is, behoudt gedurende de schorsing zijn bezoldiging.  

### Artikel  3.31  

Indien een voorzitter langer dan acht dagen wegens ziekte zijn ambt niet kan uitoefenen geeft hij daarvan kennis aan het dagelijks bestuur van het waterschap.  

### Artikel  3.33  

De voorzitter geniet bedrijfsgeneeskundige begeleiding overeenkomstig de voor het waterschapspersoneel geldende voorschriften.  

### Artikel  3.34  

Degene die op grond van [artikel 51a van de wet](../../../wet/waterschapswet/BWBR0005108/README.md), gedurende meer dan dertig dagen onafgebroken met de waarneming van het ambt van voorzitter is belast geweest, geniet voor die tijd, ten laste van het waterschap, een vergoeding ten bedrage van de voor dat ambt vastgestelde bezoldiging. Indien de waarneming geschiedt door een lid van het dagelijks bestuur wordt de vergoeding verminderd met hetgeen als lid van het dagelijks bestuur aan bezoldiging wordt ontvangen.  

### Artikel  3.35  

1.  In geval van ziekte welke in overwegende mate haar oorzaak vindt: 

a. in de aard van de aan de functie van voorzitter verbonden werkzaamheden, of  

b. in de bijzondere omstandigheden waaronder deze moesten worden verricht, en  

c. niet aan eigen schuld of onvoorzichtigheid is te wijten, kunnen de naar het oordeel van het dagelijks bestuur noodzakelijk gemaakte kosten van geneeskundige behandeling of verzorging, voor zover deze kosten ten laste van de voorzitter blijven, aan de voorzitter voor rekening van het waterschap worden vergoed.     
2.  Het eerste lid is van overeenkomstige toepassing op de gewezen voorzitter.   

### Artikel  3.36  

Aan de voorzitter wordt een ambtsjubileumgratificatie en een dienstjubileumgratificatie toegekend overeenkomstig de regeling die geldt voor de ambtenaren van het waterschap.  

### Artikel  3.40  

1.  Zo spoedig mogelijk na het overlijden van de voorzitter wordt aan de weduwe of weduwnaar van wie de overleden voorzitter niet duurzaam gescheiden leefde ten laste van het waterschap een bedrag uitgekeerd, gelijk aan de bezoldiging, vermeerderd met de vakantie-uitkering, over drie maanden, berekend naar het tijdstip van overlijden. Indien de overledene geen weduwe of weduwnaar van wie de overleden voorzitter niet duurzaam gescheiden leefde nalaat, geschiedt de uitkering ten behoeve van de minderjarige wettige of natuurlijke kinderen, of minderjarige kinderen waarover de overledene de pleegouderlijke zorg droeg. Onder pleegouderlijke zorg wordt verstaan de zorg voor het onderhoud en de opvoeding van het kind als was het een eigen kind, onafhankelijk van enige verplichting daartoe of van het genieten van een vergoeding daarvoor. Ontbreken ook zodanige kinderen dan geschiedt de uitkering aan degenen die geheel of gedeeltelijk afhankelijk waren van de bezoldiging van de voorzitter.   
2.  Voor de toepassing van dit artikel wordt onder weduwe of weduwnaar mede verstaan de achtergebleven geregistreerde partner alsmede degene met wie de overleden voorzitter ongehuwd samenleefde en een gezamenlijke huishouding heeft gevoerd als bedoeld in [artikel 3, derde en vierde lid, van de Algemene nabestaandenwet](../../../wet/algemene/nabestaandenwet/BWBR0007795/README.md).   

### Artikel  3.41  

Op de voorzitter zijn de artikelen 3.9, 3.12a tot en met 3.16 van overeenkomstige toepassing.  

### Hoofdstuk  4  

####De beleidsvoorbereiding en de verantwoording

### §  1  

####Algemene bepalingen

### Artikel  4.1  

In dit hoofdstuk en de daarop berustende bepalingen wordt verstaan onder: *begroting na wijziging*: de begroting zoals deze luidt na verwerking van alle door het algemeen bestuur lopende het begrotingsjaar vastgestelde begrotingswijzigingen; *CBS*: Centraal Bureau voor de Statistiek; *deelneming*: een participatie in een besloten of naamloze vennootschap, waarin het waterschap aandelen heeft; *EMU*: de Economische en Monetaire Unie; *EMU-saldo*: het vorderingensaldo op transactiebasis van de gehele sector overheid, met inbegrip van de centrale overheid, sociale fondsen en lokale overheden; *financieel belang*: een aan de verbonden partij ter beschikking gesteld bedrag dat niet verhaalbaar is indien de verbonden partij failliet gaat onderscheidenlijk het bedrag waarvoor aansprakelijkheid bestaat indien de verbonden partij haar verplichtingen niet nakomt; *kosten- en opbrengstsoorten*: indeling waarmee de lasten en baten naar hun aard worden gerangschikt; *kostendragers*: indeling waarmee de netto-kosten worden gerangschikt naar de taken die in het reglement aan het waterschap worden opgedragen of door het algemeen bestuur worden onderscheiden en waarvoor een aparte belasting wordt geheven; *netto-kosten*: kosten die aan een bepaald programma, een bepaald product of een bepaalde kostendrager worden toegerekend en waarvan zijn afgetrokken de baten (met uitzondering van de belastingopbrengsten en andere algemene opbrengsten) die aan hetzelfde programma of product danwel dezelfde kostendrager worden toegerekend; *overheden*: Rijk, provincies, gemeenten, andere waterschappen, gemeenschappelijke regelingen, sociale fondsen en entiteiten die worden gefinancierd en gecontroleerd door de overheid; *programma*: een samenhangend geheel van activiteiten; *verbonden partij*: een privaatrechtelijke of publiekrechtelijke organisatie waarin het waterschap een bestuurlijk en een financieel belang heeft. Onder bestuurlijk belang wordt verstaan zeggenschap, hetzij uit hoofde van vertegenwoordiging in het bestuur hetzij uit hoofde van stemrecht.  

### Artikel  4.2  

1.  Voor de meerjarenraming, de begroting, de jaarverslaggeving en de uitvoeringsinformatie wordt het stelsel van baten en lasten gehanteerd.   
2.  De baten en de lasten van het begrotingsjaar worden in de meerjarenraming, de begroting, de jaarverslaggeving en de uitvoeringsinformatie opgenomen, onverschillig of zij tot inkomsten of uitgaven in dat jaar leiden, onderscheidenlijk hebben geleid.   
3.  Onder de baten en lasten worden ook begrepen de over het eigen vermogen en de voorzieningen berekende bespaarde rente.   
4.  De kostentoerekening die door het waterschap wordt toegepast vindt plaats op basis van objectieve, bedrijfseconomische criteria.   
5.  Het is niet geoorloofd in de begroting en in de jaarrekening lasten en baten, activa en passiva alsmede balansmutaties tegen elkaar te laten wegvallen, indien zij krachtens dit besluit in afzonderlijke posten moeten worden opgenomen.   

### Artikel  4.3  

1.  De meerjarenraming, de begroting, de jaarverslaggeving en de uitvoeringsinformatie geven volgens normen die voor waterschappen als aanvaardbaar worden beschouwd een zodanig inzicht dat een verantwoord oordeel kan worden gevormd over de financiële positie en over de ontwikkeling van de netto-kosten. In het bijzonder het algemeen bestuur moet in staat worden gesteld zich een zodanig oordeel te vormen.   
2.  De meerjarenraming, de begroting, de uitvoeringsinformatie daarbij en de toelichtingen geven duidelijk en stelselmatig de omvang van de geraamde netto-kosten. De begroting geeft tevens duidelijk en stelselmatig inzicht in de financiële positie.   
3.  De jaarverslaggeving, de uitvoeringsinformatie en de toelichtingen geven getrouw, duidelijk en stelselmatig de netto-kosten, de balansmutaties en de omvang van de balansposten van het begrotingsjaar weer. De jaarrekening geeft tevens een getrouw, duidelijk en stelselmatig inzicht in de financiële positie aan het einde van het begrotingsjaar.   

### Artikel  4.4  

1.  De indeling van de begroting en de jaarverslaggeving is identiek.   
2.  Indien de indeling van de meerjarenraming, de begroting, de jaarverslaggeving en de uitvoeringsinformatie afwijkt van die van het voorafgaande begrotingsjaar worden in de toelichting de verschillen aangegeven en worden de redenen die tot de afwijking hebben geleid uiteengezet.   
3.  Onderdelen van de meerjarenraming, de begroting, de jaarverslaggeving en de uitvoeringsinformatie die krachtens dit besluit worden onderscheiden, maar die voor een waterschap niet van toepassing zijn, kunnen worden weggelaten.   
4.  Indien dit noodzakelijk is voor het in artikel 4.3 bedoelde inzicht, kan een waterschap afwijken van de krachtens de paragrafen 3 tot en met 6 van dit hoofdstuk gestelde eisen aan de inrichting. Deze afwijking wordt in de toelichting op het betreffende onderdeel van de meerjarenraming, de begroting, de jaarverslaggeving en de uitvoeringsinformatie vermeld.   

### Artikel  4.5  

1.  Verbonden partijen worden niet geconsolideerd in de begroting en jaarverslaggeving.   
2.  Het eerste lid is niet van toepassing op rechtspersonen die zijn opgericht ten behoeve van de in artikel 4.42, eerste lid, eerste volzin, bedoelde activa en waarin het waterschap het volledige financieel belang alsmede de feitelijke zeggenschap heeft.   

### §  2  

####De meerjarenraming en de toelichting

### Artikel  4.6  

1.  De meerjarenraming bevat het naar programma’s onderscheiden beleid dat door het waterschap zal worden gevoerd en de financiële gevolgen daarvan, waaronder de netto-kosten van het bestaande en het nieuwe beleid, voor het komende begrotingsjaar alsmede voor tenminste de drie jaren volgend op het komende begrotingsjaar.   
2.  De meerjarenraming bevat per programma ten minste de volgende informatie: 

a. de doelstellingen, in het bijzonder de beoogde effecten;  

b. de wijze waarop er naar gestreefd zal worden die effecten te bereiken;  

c. de geraamde netto-kosten.     

### Artikel  4.7  

In de toelichting op de meerjarenraming wordt ten minste afzonderlijke aandacht besteed aan: 

a. de externe en interne ontwikkelingen die relevant zijn voor het beleid van het waterschap;  

b. gehanteerde kwantitatieve uitgangspunten en normen voor lastenstijgingen, batenstijgingen dan wel lastendalingen of batendalingen die aan de geraamde bedragen ten grondslag liggen;  

c. de lopende en voorgenomen investeringen;  

d. de financiering;  

e. het weerstandsvermogen, waarbij wordt ingegaan op aard, stand en verloop van de algemene reserves en de voorzieningen;  

f. de ontwikkeling van de waterschapsbelastingen in de komende jaren, mede in relatie tot de stand en het verloop van de bestemmingsreserves voor tariefsegalisatie, als bedoeld in artikel 4.52, eerste lid, onderdeel b.    

### Artikel  4.8  

Het weerstandsvermogen bestaat uit de relatie tussen: 

a. de weerstandscapaciteit, zijnde de middelen en mogelijkheden waarover het waterschap beschikt of kan beschikken om niet begrote kosten te dekken;  

b. alle risico’s waarvoor geen maatregelen zijn getroffen en die van materiële betekenis kunnen zijn in relatie tot de financiële positie.    

### §  3  

####De begroting en de toelichting

### Artikel  4.9  

De begroting bestaat ten minste uit: 

a. het programmaplan;  

b. de paragrafen;  

c. de begroting naar programma’s;  

d. de begroting naar kostendragers met toelichting;  

e. de begroting naar kosten- en opbrengstsoorten.    

### Artikel  4.10  

1.  Het programmaplan bevat het naar programma’s onderscheiden te realiseren beleid van het waterschap voor het begrotingsjaar.   
2.  Het programmaplan bevat per programma ten minste de volgende informatie: 

a. de doelstellingen, in het bijzonder de beoogde effecten;  

b. de wijze waarop er naar gestreefd zal worden die effecten te bereiken;  

c. geraamde netto-kosten.     
3.  Het programmaplan omvat alle baten en lasten van het waterschap.   

### Artikel  4.11  

1.  In de begroting worden in afzonderlijke paragrafen vastgelegd de uitgangspunten, de hoofdlijnen van het beleid met betrekking tot relevante beheersmatige aspecten, alsmede de financiële gevolgen van dat beleid.   
2.  De begroting bevat ten minste de volgende paragrafen, tenzij het desbetreffende aspect bij het waterschap niet aan de orde is: 

a. ontwikkelingen sinds het vorig begrotingsjaar;  

b. uitgangspunten en normen;  

c. incidentele baten en lasten;  

d. kostentoerekening;  

e. onttrekkingen aan overige bestemmingsreserves en voorzieningen;  

f. waterschapsbelastingen;  

g. weerstandsvermogen;  

h. financiering;  

i. verbonden partijen;  

j. bedrijfsvoering;  

k. EMU-saldo.     

### Artikel  4.12  

In de paragraaf betreffende de ontwikkelingen sinds het vorig begrotingsjaar wordt ten minste ingegaan op: 

a. externe en interne ontwikkelingen die zich sinds het vaststellen van de vorige begroting en de behandeling van de meerjarenraming hebben voorgedaan;  

b. afwijkingen van de uitgangspunten en grondslagen zoals deze voor de vorige begroting en de meerjarenraming zijn gehanteerd;  

c. belangrijke afwijkingen in de cijfers van de meerjarenraming.    

### Artikel  4.13  

In de paragraaf betreffende de uitgangspunten en normen wordt ten minste ingegaan op: 

a. de autonome salarisontwikkeling die is verdisconteerd;  

b. de overige autonome loonkosten waarmee rekening is gehouden;  

c. de overige uitgangspunten en de normen die voor lastenstijgingen en lastendalingen dan wel batenstijgingen en batendalingen zijn gehanteerd en die deels aan de geraamde bedragen ten grondslag liggen.    

### Artikel  4.14  

De paragraaf betreffende de incidentele baten en lasten bevat een overzicht van de baten en lasten die als eenmalig ten opzichte van voorgaande en komende begrotingsjaren moeten worden beschouwd.  

### Artikel  4.15  

In de paragraaf betreffende de kostentoerekening wordt ingegaan op de principes die zijn gehanteerd bij de toerekening van kosten aan de kostendragers. Deze paragraaf bevat in ieder geval: 

a. de wijze waarop uitvoering is gegeven aan de in artikel 4.2, vierde lid, bedoelde eis;  

b. de kwantitatieve grondslagen die als onderdeel van de kostentoerekening zijn gehanteerd.    

### Artikel  4.16  

In de paragraaf betreffende de onttrekkingen aan overige bestemmingsreserves en voorzieningen wordt ingegaan op de bedragen die rechtstreeks uit voorzieningen worden onttrokken alsmede op het beroep dat op de overige bestemmingsreserves, bedoeld in artikel 4.52, eerste lid, onderdeel c, wordt gedaan.  

### Artikel  4.17  

De paragraaf betreffende de waterschapsbelastingen bevat ten minste: 

a. een overzicht op hoofdlijnen van de diverse belastingen;  

b. een beschrijving van het kwijtscheldingsbeleid;  

c. de mate van kostendekkendheid van de diverse belastingen, waarbij wordt ingegaan op de stand aan het begin, de mutaties en de stand aan het eind van het begrotingsjaar van de bestemmingsreserves voor tariefsegalisatie, bedoeld in artikel 4.52, eerste lid, onderdeel b;  

d. de geraamde opbrengsten;  

e. de tarieven;  

f. een aanduiding van de lastendruk die het gevolg is van de waterschapsbelastingen.    

### Artikel  4.18  

De paragraaf betreffende de financiering bevat in ieder geval de beleidsvoornemens ten aanzien van het risicobeheer van de financieringsportefeuille.  

### Artikel  4.19  

De paragraaf betreffende het weerstandsvermogen bevat ten minste: 

a. een inventarisatie van de weerstandscapaciteit, met daarbij een beschouwing over de stand aan het begin, de mutaties en de stand aan het eind van het begrotingsjaar van de algemene reserves en de voorzieningen;  

b. een inventarisatie van de risico’s;  

c. het beleid omtrent de weerstandscapaciteit en de risico’s.    

### Artikel  4.20  

De paragraaf betreffende de verbonden partijen bevat ten minste: 

a. de visie op verbonden partijen in relatie tot de realisatie van de doelstellingen die zijn opgenomen in de begroting;  

b. de beleidsvoornemens omtrent verbonden partijen.    

### Artikel  4.21  

De paragraaf betreffende de bedrijfsvoering geeft ten minste inzicht in de stand van zaken en de beleidsvoornemens ten aanzien van de bedrijfsvoering.  

### Artikel  4.22  

In de paragraaf betreffende het EMU-saldo wordt het EMU-saldo van het waterschap gespecificeerd overeenkomstig de bij ministeriële regeling gestelde regels.  

### Artikel  4.23  

De begroting naar programma’s bevat een overzicht van de netto-kosten van de programma’s die zijn opgenomen in het programmaplan.  

### Artikel  4.24  

1.  De begroting naar kostendragers bevat de volgende kostendragers, tenzij de betreffende kostendrager bij het desbetreffende waterschap niet aan de orde is: 

a. watersysteembeheer;  

b. zuiveringsbeheer;  

c. wegenbeheer.     
2.  Een waterschap dat krachtens het provinciaal reglement is belast met een beheertaak die niet in het eerste lid wordt genoemd, kan deze taak als kostendrager in de begroting en de jaarverslaggeving opnemen.   
3.  De begroting naar kostendragers geeft weer per kostendrager: 

a. a.de netto-kosten die worden toegerekend;  

b. het bedrag voor onvoorzien;  

c. de gederfde opbrengst als gevolg van kwijtscheldingen en oninbaarverklaringen;  

d. de dividenden en overige algemene opbrengsten;  

e. de verwachte opbrengsten uit belastingheffing (saldo voorgaande onderdelen);  

f. de geraamde toevoegingen en onttrekkingen aan reserves;  

g. de tarieven van de betreffende waterschapsbelastingen.     
4.  Van de in het derde lid genoemde bedragen en tarieven worden zowel het geraamde bedrag van het begrotingsjaar, het geraamde bedrag van het vorig begrotingsjaar na wijziging, als het gerealiseerde bedrag van het voorvorig begrotingsjaar weergegeven.   
5.  Indien er een aanmerkelijk verschil is tussen de raming van het begrotingsjaar en die van het vorig begrotingsjaar na wijziging wordt in de toelichting op de begroting naar kostendragers ingegaan op de oorzaken van het verschil.   
6.  Bij ministeriële regeling worden nadere regels gesteld omtrent de kostendragers en de toelichting.   

### Artikel  4.25  

1.  De begroting naar kosten- en opbrengstsoorten wordt ingedeeld volgens bij ministeriële regeling vast te stellen groepen van kosten- en opbrengstsoorten.   
2.  Van de lasten en baten die in de begroting naar kosten- en opbrengstsoorten worden opgenomen worden zowel het geraamde bedrag van het begrotingsjaar, het geraamde bedrag van het vorig begrotingsjaar na wijziging als het gerealiseerde bedrag van het voorvorig begrotingsjaar weergegeven.   

### Artikel  4.26  

In een besluit tot wijziging van de begroting wordt in ieder geval aandacht besteed aan de noodzaak voor de wijziging, aan de mutatie en aan het nieuwe geraamde bedrag, alsmede aan de wijze waarop de dekking van het benodigde bedrag danwel de bestemming van het bedrag dat niet zal worden besteed zal plaats vinden.  

### §  4  

####De jaarverslaggeving en de toelichting

### Artikel  4.27  

1.  De jaarverslaggeving bestaat ten minste uit: 

a. het jaarverslag;  

b. de jaarrekening.     
2.  Het jaarverslag bestaat uit: 

a. de programmaverantwoording;  

b. de paragrafen.     
3.  De jaarrekening bestaat uit: 

a. de exploitatierekening naar programma’s;  

b. de exploitatierekening naar kostendragers en de toelichting;  

c. de exploitatierekening naar kosten- en opbrengstsoorten;  

d. de balans en de toelichting.     

### Artikel  4.28  

De jaarverslaggeving wordt vastgesteld met inachtneming van hetgeen omtrent de financiële positie op de balansdatum is gebleken tussen het moment van opmaken van de verslaggeving en het tijdstip van vaststelling daarvan, voor zover deze aanvullende informatie onontbeerlijk is voor het in artikel 4.3 bedoelde inzicht.  

### Artikel  4.29  

1.  De programmaverantwoording bevat de verantwoording over de realisatie van het programmaplan uit de begroting.   
2.  De programmaverantwoording biedt per programma inzicht in: 

a. de mate waarin de doelstellingen zijn gerealiseerd;  

b. de wijze waarop getracht is de beoogde effecten te bereiken;  

c. de gerealiseerde netto-kosten in relatie tot de daarvoor in de begroting opgenomen bedragen;  

d. belangrijke afwijkingen tussen de realisatie in de jaarverslaggeving en de plannen in de begroting, waarbij een analyse plaatsvindt.     
3.  De programmaverantwoording omvat het totaal van baten en lasten van het waterschap.   

### Artikel  4.30  

1.  Het jaarverslag bevat ten minste de paragrafen die ingevolge artikel 4.11, in de begroting zijn opgenomen, met dien verstande dat in plaats van onderdeel a van dat artikel een paragraaf betreffende de ontwikkelingen in het vorig begrotingsjaar wordt opgenomen, met uitzondering van de onderdelen b en d, van dat artikel, alsmede een paragraaf betreffende topinkomens. Ze bevatten de verantwoording van hetgeen in de overeenkomstige paragrafen in de begroting is opgenomen.   
2.  In de paragraaf betreffende het EMU-saldo wordt de in artikel 4.22 bedoelde specificatie opgenomen voor het begrotingsjaar en volgens de realisatie van het vorige begrotingsjaar.   
3.  In de paragraaf betreffende topinkomens wordt de informatie opgenomen, bedoeld in [artikel 6, eerste en tweede lid, van de Wet openbaarmaking uit publieke middelen gefinancierde topinkomens](../../../wet/wet/openbaarmaking/uit/publieke/middelen/gefinancierde/topinkomens/BWBR0019562/README.md).   

### Artikel  4.31  

De exploitatierekening naar programma’s bevat een overzicht van de gerealiseerde netto-kosten van de programma’s die zijn opgenomen in de programmaverantwoording.  

### Artikel  4.32  

1.  De exploitatierekening naar kostendragers geeft per kostendrager weer: 

a. de gerealiseerde netto-kosten die zijn toegerekend;  

b. de werkelijk kwijtgescholden en oninbaarverklaarde bedragen;  

c. de gerealiseerde dividenden en overige algemene opbrengsten;  

d. de gerealiseerde belastingopbrengsten;  

e. het gerealiseerde resultaat voor bestemming, volgend uit voorgaande onderdelen;  

f. bestemming van het resultaat op basis van besluiten die zijn genomen tijdens het begrotingsjaar;  

g. nog te bestemmen resultaat, waarbij in geval van een positief saldo een voorstel voor de bestemming hiervan en in geval van een negatief saldo een voorstel voor de wijze waarop dit tekort zal worden gedekt, wordt gedaan;  

h. de werkelijke toevoegingen en onttrekkingen aan reserves.     
2.  De exploitatierekening naar kostendragers bevat van de onderdelen genoemd in het eerste lid ook de ramingen uit de begroting en de begroting na wijziging.   

### Artikel  4.33  

De toelichting op de exploitatierekening naar kostendragers bevat ten minste voor alle onderdelen van artikel 4.32, eerste lid, een analyse van de afwijkingen tussen de exploitatierekening en de begroting.  

### Artikel  4.34  

Van de lasten en baten die in de exploitatierekening naar kosten- en opbrengstsoorten worden opgenomen, worden ook de ramingen uit de begroting en de begroting na wijziging vermeld.  

### Artikel  4.35  

Bij ministeriële regeling kunnen nadere regels worden gesteld ten aanzien van de inrichting van de jaarverslaggeving en de toelichting.  

### §  5  

####De balans en de toelichting

### Artikel  4.36  

1.  In de balans worden naast de cijfers per balansdatum tevens de cijfers van de balans van het vorige begrotingsjaar opgenomen.   
2.  Bij ministeriële regeling kunnen nadere regels worden gesteld ten aanzien van de balans, de posten en de toelichting.   

### Artikel  4.37  

1.  Het bedrag waartoe aan natuurlijke en rechtspersonen borgstellingen of garantstellingen zijn verstrekt wordt niet in de balans, maar in de toelichting op de balans opgenomen.   
2.  In de toelichting op de balans worden de borgstellingen, bedoeld in het eerste lid, gespecificeerd naar de aard van de geldleningen, waarbij per specificatie wordt vermeld: 

a. het oorspronkelijk bedrag van de gewaarborgde geldlening;  

b. het percentage van het leningbedrag waarvoor borgstelling is verleend;  

c. het restantbedrag van de lening bij aanvang van het begrotingsjaar;  

d. het restantbedrag van de lening aan het eind van het begrotingsjaar.     
3.  In de toelichting op de balans wordt een specificatie opgenomen van de garantstellingen als bedoeld in het eerste lid.   
4.  In de toelichting wordt het totaalbedrag opgenomen van de betalingen die inzake de borg- en garantstelling zijn gedaan tot en met het eind van het begrotingsjaar.   
5.  Voor zover dit noodzakelijk is voor het te verschaffen inzicht, wordt in de toelichting op de balans vermeld ten aanzien van welke borgstellingen en garantstellingen, bedoeld in het eerste lid, het waterschap zich, al dan niet voorwaardelijk, heeft verbonden tot het bezwaren van goederen.   

### Artikel  4.38  

Op de balans worden de activa onderscheiden in vaste en vlottende activa, al naar gelang zij zijn bestemd om de uitoefening van de werkzaamheid van het waterschap al dan niet duurzaam te dienen.  

### Artikel  4.39  

Op de balans worden de passiva onderscheiden in vaste en vlottende passiva.  

### Artikel  4.40  

Onder de vaste activa worden afzonderlijk opgenomen de immateriële, de materiële en de financiële vaste activa.  

### Artikel  4.41  

1.  In de toelichting op de balans worden de immateriële vaste activa gespecificeerd in: 

a. afsluiten geldleningen en het saldo van agio en disagio;  

b. onderzoek en ontwikkeling;  

c. bijdragen aan activa in eigendom van: 

1°. bedrijven;  

2°. overheden;  

3°. overigen;    

d. overige immateriële vaste activa.     
2.  De post onderzoek en ontwikkeling wordt afzonderlijk toegelicht.   

### Artikel  4.42  

1.  Tot de materiële vaste activa behoren zowel werken die in exploitatie zijn als onderhanden werken. Onder de materiële vaste activa worden mede begrepen activa waarvoor het waterschap financiële lease-contracten is aangegaan en waarbij het economisch eigendom bij het waterschap berust.   
2.  In de toelichting op de balans worden de materiële vaste activa gespecificeerd in: 

a. gronden en terreinen;  

b. vervoermiddelen;  

c. machines, apparaten en werktuigen;  

d. bedrijfsgebouwen;  

e. woonruimten;  

f. grond-, weg- en waterbouwkundige werken;  

g. overige materiële vaste activa.     
3.  In de toelichting op de balans wordt van de materiële vaste activa aangegeven welke in erfpacht zijn uitgegeven.   
4.  In de toelichting op de balans wordt het verloop van de materiële vaste activa gedurende het begrotingsjaar gespecificeerd overeenkomstig het tweede lid, met uitzondering van de werken die aan het einde van het begrotingsjaar nog onderhanden waren, in een sluitend overzicht weergegeven. Daaruit blijkt, voor zover van toepassing: 

a. de boekwaarde aan het begin van het begrotingsjaar;  

b. de investeringen of desinvesteringen;  

c. de afschrijvingen;  

d. bijdragen van derden direct gerelateerd aan een actief;  

e. afwaarderingen wegens duurzame waardeverminderingen;  

f. de boekwaarde aan het einde van het begrotingsjaar.     
5.  In het overzicht, bedoeld in het vierde lid, worden de werken die aan het einde van het begrotingsjaar nog onderhanden zijn als één post vermeld.   
6.  In de toelichting op de balans wordt een totaaloverzicht gegeven van alle werken die aan het begin van het begrotingsjaar nog onderhanden waren en die lopende het jaar zijn gestart. Voor de werken die aan het einde van het begrotingsjaar nog een restantkrediet hadden, worden de verwachtingen weergegeven over het vervolg van deze werken.   
7.  Indien het waterschap voor de materiële vaste activa meerjarige operationele lease-contracten heeft afgesloten, worden de daarmee verband houdende financiële verplichtingen in de toelichting op de balanspost vermeld. Daarbij wordt ten minste weergegeven: 

a. de looptijd;  

b. de aard van de verplichting;  

c. de daarmee gemoeide bedragen;  

d. eventuele andere relevante voorwaarden.     

### Artikel  4.43  

In de toelichting op de balans worden de financiële vaste activa gespecificeerd in: 

a. kapitaalverstrekkingen aan: 

1°. bedrijven;  

2°. overheden;  

3°. overigen;    

b. leningen aan: 

1°. ambtenaren;  

2°. bedrijven;  

3°. overheden;  

4°. overigen;    

c. overige uitzettingen met een oorspronkelijke looptijd van één jaar of langer.    

### Artikel  4.44  

Onder de vlottende activa worden afzonderlijk opgenomen de voorraden, de uitzettingen met een looptijd korter dan één jaar, de liquide middelen, de kortlopende vorderingen en de overlopende activa.  

### Artikel  4.45  

In de toelichting op de balans worden onder de voorraden afzonderlijk opgenomen: 

a. onderhanden werken voor derden;  

b. grond- en hulpstoffen voor eigen gebruik.    

### Artikel  4.46  

In de toelichting op de balans worden de uitzettingen met een looptijd korter dan één jaar gespecificeerd in: 

a. uitzettingen bij bedrijven;  

b. verstrekte kasgeldleningen;  

c. overige uitzettingen.    

### Artikel  4.47  

In de balans worden onder de liquide middelen opgenomen de kasmiddelen, cheques en tegoeden op bank- en girorekeningen, waaronder de rekening courant-tegoeden.  

### Artikel  4.48  

1.  In de toelichting op de balans worden de kortlopende vorderingen gespecificeerd in: 

a. vorderingen op belastingdebiteuren;  

b. vorderingen als gevolg van subsidies en bijdragen;  

c. overige vorderingen.     
2.  In de toelichting op de balans wordt van de kortlopende vorderingen aangegeven welke op de balansdatum direct opeisbaar zijn en welke op de balansdatum niet direct opeisbaar zijn.   
3.  Indien bij de waardering van de kortlopende vorderingen rekening is gehouden met oninbaarheid, wordt in de toelichting op de balanspost vermeld wat de invloed hiervan op de waarde is geweest.   
4.  In de toelichting op de balanspost kortlopende vorderingen wordt ingegaan op de financiële risico’s die het waterschap ten aanzien van de vorderingen loopt.   

### Artikel  4.49  

1.  In de toelichting op de balans worden onder de overlopende activa afzonderlijk opgenomen: 

a. de van de Europese Unie, het Rijk of provincies nog te ontvangen voorschotbedragen die ontstaan door voorfinanciering op uitkeringen;  

b. overige nog te ontvangen bedragen alsmede de vooruitbetaalde bedragen die ten laste van volgende begrotingsjaren komen.     
2.  In de toelichting op de balans wordt per uitkering het verloop gedurende het jaar van de nog te ontvangen voorschotbedragen, bedoeld in het eerste lid, onderdeel a, in een overzicht weergegeven. Daaruit blijkt: 

a. het saldo aan het begin van het begrotingsjaar;  

b. de toevoegingen;  

c. de ontvangen bedragen;  

d. het saldo aan het einde van het begrotingsjaar.     

### Artikel  4.50  

Onder de vaste passiva worden afzonderlijk opgenomen het eigen vermogen, de voorzieningen en de vaste schulden met een looptijd van één jaar of langer.  

### Artikel  4.51  

1.  Het eigen vermogen bestaat uit de reserves en het nog te bestemmen resultaat volgend uit de exploitatierekening naar kostendragers.   
2.  Het in het eerste lid bedoelde resultaat wordt afzonderlijk op de balans opgenomen als onderdeel van het eigen vermogen.   

### Artikel  4.52  

1.  Op de balans worden de reserves onderscheiden naar: 

a. algemene reserves;  

b. bestemmingsreserves voor tariefsegalisatie, waaronder wordt verstaan reserves die dienen om ongewenste schommelingen op te vangen in de belastingtarieven en niet specifiek besteed dienen te worden;  

c. overige bestemmingsreserves.     
2.  Onder bestemmingsreserve wordt verstaan: een reserve waaraan het algemeen bestuur een bepaalde bestemming heeft gegeven.   

### Artikel  4.53  

1.  In de toelichting op de balans wordt per reserve het verloop gedurende het begrotingsjaar in een overzicht weergegeven, waaruit blijkt: 

a. het saldo aan het begin van het begrotingsjaar;  

b. interne vermeerderingen;  

c. interne verminderingen;  

d. het voorstel voor de toevoegingen of onttrekkingen via de resultaatbestemming bij de programmarekening;  

e. het saldo aan het einde van het begrotingsjaar.     
2.  Per reserve wordt de aard, reden, gewenste omvang, alsmede de in het eerste lid bedoelde toevoegingen en onttrekkingen afzonderlijk toegelicht.   

### Artikel  4.54  

Voorzieningen worden gevormd wegens: 

a. verplichtingen en verliezen waarvan de omvang op de balansdatum onzeker is, doch redelijkerwijs te schatten;  

b. op de balansdatum aanwezige risico’s ter zake van bepaalde te verwachten verplichtingen of verliezen waarvan de omvang redelijkerwijs is te schatten;  

c. kosten die in een volgend begrotingsjaar zullen worden gemaakt, indien het maken van die kosten zijn oorsprong mede vindt in het begrotingsjaar of in een voorafgaand begrotingsjaar en de voorziening strekt tot gelijkmatige verdeling van lasten over een aantal begrotingsjaren.    

### Artikel  4.55  

1.  In de toelichting op de balans wordt elke voorziening afzonderlijk vermeld, overeenkomstig de volgende rubricering: 

a. voorzieningen voor arbeidsgerelateerde verplichtingen;  

b. voorzieningen voor baggeren en saneren van waterlopen;  

c. voorzieningen voor overige onderhoudswerkzaamheden;  

d. voorzieningen sale and lease back-overeenkomsten;  

e. voorzieningen voor claims van ingezetenen en bedrijven;  

f. overige voorzieningen.     
2.  Per voorziening wordt het verloop gedurende het begrotingsjaar in een overzicht weergegeven, waaruit blijkt: 

a. het saldo aan het begin van het begrotingsjaar;  

b. vermeerderingen als gevolg van rentetoevoeging;  

c. overige interne vermeerderingen;  

d. interne verminderingen;  

e. externe verminderingen;  

f. saldo aan het einde van het begrotingsjaar.     
3.  Per voorziening wordt de aard, reden en gewenste omvang, alsmede de in het tweede lid bedoelde toevoegingen en onttrekkingen afzonderlijk toegelicht.   

### Artikel  4.56  

1.  In de toelichting op de balans worden de vaste schulden met een looptijd van één jaar of langer gespecificeerd in: 

a. obligatieleningen van: 

1°. andere overheden;  

2°. overigen;    

b. onderhandse leningen van: 

1°. binnenlandse pensioenfondsen en verzekeringsinstellingen;  

2°. binnenlandse banken en overige financiële instellingen;  

3°. binnenlandse bedrijven;  

4°. overige binnenlandse sectoren;  

5°. buitenlandse instellingen, fondsen, banken, bedrijven en overige sectoren;    

c. door derden belegde gelden;  

d. derivaten op vaste schulden;  

e. langlopende financiële leaseverplichtingen;  

f. waarborgsommen.     
2.  In de toelichting op de balans wordt de rentelast voor het begrotingsjaar vermeld van alle in het eerste lid genoemde groepen van vaste schulden.   
3.  In de toelichting op de balans wordt aangegeven voor welke schulden zakelijke zekerheid is gesteld en in welke vorm dat is gebeurd.   
4.  Voor zover dit noodzakelijk wordt geacht voor het te verschaffen inzicht, wordt in de toelichting op de balans vermeld ten aanzien van welke schulden het waterschap zich, al dan niet voorwaardelijk, heeft verbonden tot het bezwaren van goederen.   

### Artikel  4.57  

Onder de vlottende passiva worden afzonderlijk opgenomen de netto-vlottende schulden met een looptijd korter dan één jaar en de overlopende passiva.  

### Artikel  4.58  

In de toelichting op de balans worden de netto-vlottende schulden met een looptijd korter dan één jaar gespecificeerd in: 

a. kasgeldleningen;  

b. derivaten op kortlopende geldleningen;  

c. negatieve bank- en girosaldi;  

d. schulden aan leveranciers;  

e. schulden in verband met te betalen belastingen, sociale en pensioenpremies;  

f. overige kortlopende schulden.    

### Artikel  4.59  

1.  In de toelichting op de balans worden de overlopende passiva gespecificeerd in: 

a. verplichtingen die in het begrotingsjaar zijn opgebouwd en die in een volgend begrotingsjaar tot betaling komen;  

b. de van de Europese Unie, het Rijk of provincies ontvangen voorschotbedragen voor uitkeringen die dienen ter dekking van lasten van volgende begrotingsjaren;  

c. overige vooruit ontvangen bedragen die ten bate van volgende begrotingsjaren komen.     
2.  In de toelichting op de balans wordt per uitkering het verloop gedurende het jaar van de ontvangen voorschotbedragen, bedoeld in het eerste lid onderdeel b, in een overzicht weergegeven, waaruit blijkt: 

a. het saldo aan het begin van het begrotingsjaar;  

b. de toevoegingen;  

c. de vrijgevallen bedragen;  

d. het saldo aan het einde van het begrotingsjaar.     

### Artikel  4.60  

1.  In de toelichting op de balans wordt aangegeven volgens welke methoden en termijnen de afschrijvingen worden berekend en wordt van iedere balanspost vermeld welke waarderingsgrondslag is gehanteerd.   
2.  Indien in de loop van het begrotingsjaar wijzigingen zijn aangebracht in de methoden en termijnen volgens welke de afschrijvingen worden berekend, wordt in de toelichting vermeld welke wijzigingen het hier betreft en wordt ingegaan op de redenen die tot wijziging hebben geleid.   

### Artikel  4.61  

De aard en omvang van de aangebrachte dan wel geraamde waardeverminderingen van de leningen en vorderingen, bedoeld in artikel 4.66, achtste lid, van de vaste activa, bedoeld in artikel 4.68, eerste lid, en van de deelnemingen en voorraden, bedoeld in artikel 4.68, tweede lid, worden in de toelichting op de balans opgenomen.  

### Artikel  4.62  

In de toelichting op de balans worden de niet in de balans opgenomen belangrijke financiële verplichtingen vermeld waaraan het waterschap voor toekomstige jaren is verbonden.  

### §  6  

####Waardering, activeren en afschrijven

### Artikel  4.63  

Inzet van middelen ten behoeve van onderzoek en ontwikkeling kan worden geactiveerd indien: 

a. de investering naar verwachting technisch uitvoerbaar is;  

b. de investering in de toekomst nut zal genereren; en  

c. de uitgaven die aan de investering zijn toe te rekenen betrouwbaar kunnen worden vastgesteld.    

### Artikel  4.64  

Bijdragen aan activa in eigendom van derden kunnen worden geactiveerd indien: 

a. sprake is van een investering door een derde;  

b. de investering bijdraagt aan de publieke taak;  

c. de derde zich heeft verplicht tot het daadwerkelijk investeren op een wijze zoals is overeengekomen; en  

d. de bijdrage kan worden teruggevorderd, indien de derde in gebreke blijft of het waterschap anders recht kan doen gelden op de activa die samenhangen met de investering.    

### Artikel  4.65  

1.  Alle vaste activa worden voor het bedrag van de investering geactiveerd.   
2.  In afwijking van het eerste lid worden bijdragen van derden die in directe relatie staan met een actief op de waardering daarvan in mindering gebracht.   

### Artikel  4.66  

1.  Activa worden gewaardeerd op basis van de verkrijgings- of vervaardigingsprijs, met inachtneming van artikel 4.65, tweede lid.   
2.  De verkrijgingsprijs omvat de inkoopprijs en de bijkomende kosten.   
3.  De vervaardigingsprijs omvat de aanschaffingskosten van de gebruikte grond- en hulpstoffen en de overige kosten welke rechtstreeks aan de vervaardiging kunnen worden toegerekend. In de vervaardigingsprijs wordt opgenomen de rente over het tijdvak dat aan de vervaardiging van het actief kan worden toegerekend. Een redelijk deel van de kosten van ondersteunende diensten van het waterschap kan in de vervaardigingsprijs worden opgenomen.   
4.  Voor in erfpacht uitgegeven gronden geldt de uitgifteprijs van eerste uitgifte als verkrijgingsprijs. Gronden in eeuwigdurende erfpacht worden gewaardeerd tegen registratiewaarde.   
5.  Activa waarvoor het waterschap financiële lease-contracten is aangegaan en waarbij het economisch eigendom bij het waterschap berust, worden op basis van de nominale waarde gewaardeerd.   
6.  Van activa waarvan de bestemming verandert, wordt de actuele waarde van de nieuwe bestemming in de toelichting op de balans opgenomen.   
7.  Passiva worden gewaardeerd tegen de nominale waarde, met uitzondering van voorzieningen die tegen contante waarde zijn gewaardeerd alsmede het eigen vermogen.   
8.  Bij de waardering van financiële vaste activa, uitzettingen met een looptijd korter dan een jaar, kortlopende vorderingen en overlopende activa wordt rekening gehouden met oninbaarheid.   

### Artikel  4.67  

1.  De afschrijvingen geschieden onafhankelijk van het resultaat van het boekjaar.   
2.  Slechts wegens gegronde redenen mogen de afschrijvingen geschieden op andere grondslagen dan die welke in het voorafgaande begrotingsjaar zijn toegepast. De reden van de verandering wordt in de toelichting op de balans uiteengezet. Tevens wordt inzicht gegeven in haar betekenis voor de financiële positie en voor de baten en de lasten, aan de hand van aangepaste cijfers voor het begrotingsjaar of voor het voorafgaande begrotingsjaar.   
3.  Op vaste activa met een beperkte gebruiksduur wordt jaarlijks afgeschreven volgens een stelsel dat is afgestemd op de verwachte toekomstige gebruiksduur.   
4.  In afwijking van het derde lid is de afschrijvingsduur voor de immateriële vaste activa, bedoeld in artikel 4.41, eerste lid, onderdeel a, maximaal gelijk aan de looptijd van de lening.   
5.  In afwijking van het derde lid is de afschrijvingsduur voor de immateriële vaste activa, bedoeld in artikel 4.41, eerste lid, onderdeel b, ten hoogste vijf jaar.   
6.  In afwijking van het derde lid is de afschrijvingsduur voor de immateriële vaste activa, bedoeld in artikel 4.41, eerste lid, onderdelen c en d, ten hoogste vijf jaar, tenzij gemotiveerd wordt dat een andere periode passender is.   

### Artikel  4.68  

1.  Naar verwachting duurzame waardeverminderingen van vaste activa worden onafhankelijk van het resultaat van het boekjaar in aanmerking genomen.   
2.  Voorraden en deelnemingen worden tegen de marktwaarde gewaardeerd indien de marktwaarde lager is dan de verkrijgings- of vervaardigingsprijs.   
3.  Een actief dat buiten gebruik wordt gesteld wordt afgewaardeerd op het moment van buitengebruikstelling, indien de restwaarde lager is dan de boekwaarde.   

### §  7  

####De uitvoeringsinformatie

### Artikel  4.69  

De uitvoeringsinformatie wordt door het dagelijks bestuur vastgesteld.  

### Artikel  4.70  

In de uitvoeringsinformatie met betrekking tot de meerjarenraming worden de volgende gegevens van het begrotingsjaar en ten minste de drie daarop volgende jaren opgenomen: 

a. de raming van de netto-kosten van beleidsproducten;  

b. de netto-investeringsuitgaven ingedeeld naar beleidsvelden.    

### Artikel  4.71  

1.  De uitvoeringsinformatie met betrekking tot de begroting bestaat uit: 

a. de raming van baten en lasten naar kosten- en opbrengstsoorten;  

b. de raming van netto-kosten naar beleidsproducten;  

c. de lijst van verbonden partijen;  

d. de staat van vaste activa;  

e. de staat van reserves;  

f. de staat van voorzieningen;  

g. de staat van vaste schulden.     
2.  In of bij de raming naar de producten worden de principes waarmee de opbrengsten en kosten aan de producten zijn toegerekend weergegeven.   
3.  De ramingen van de baten en lasten naar kosten- en opbrengstsoorten en de netto-kosten naar beleidsproducten omvatten alle baten en lasten.   
4.  De waterschappen kunnen hun geraamde netto-kosten eenduidig toerekenen aan beheerproducten.   

### Artikel  4.72  

1.  De uitvoeringsinformatie met betrekking tot de jaarverslaggeving bestaat uit: 

a. de realisatie van baten en lasten naar kosten- en opbrengstsoorten;  

b. de realisatie van netto-kosten naar beleidsproducten;  

c. de lijst van verbonden partijen;  

d. de staat van vaste activa;  

e. de staat van vaste schulden.     
2.  De realisaties van de baten en lasten naar kosten- en opbrengstsoorten en van de netto-kosten naar beleidsproducten omvatten alle baten en lasten.   
3.  De indeling van de kostentoerekeningsprincipes behorende bij de realisaties van de kosten- en opbrengstsoorten en van de netto-kosten naar beleidsproducten zijn identiek aan die van de raming naar kosten- en opbrengstsoorten respectievelijk naar producten.   
4.  De waterschappen kunnen hun gerealiseerde netto-kosten eenduidig toerekenen aan beheerproducten.   

### Artikel  4.73  

Bij ministeriële regeling kunnen nadere regels worden gesteld ten aanzien van de uitvoeringsinformatie. Deze kunnen mede regels bevatten in het belang van bedrijfsvergelijking.  

### §  8  

####Informatieverstrekking aan derden

### Artikel  4.74  

1.  Bij ministeriële regeling kan worden bepaald dat het waterschap aan derden, informatie verstrekt volgens bij deze regeling te stellen regels.   
2.  In de in het eerste lid bedoelde regeling kan in overeenstemming met Onze Minister van Economische Zaken worden bepaald dat de informatie wordt verstrekt aan het CBS. Daarbij kan worden bepaald dat het CBS de plausibiliteit van deze informatie beoordeelt en het dagelijks bestuur verslag doet van zijn bevindingen.   

### Artikel  4.75  

Indien de informatie voor derden niet voldoende inzicht biedt, kan Onze Minister een deelverantwoording als bedoeld in artikel 5.1 van het waterschap vragen.  

### Hoofdstuk  5  

####De accountantscontrole

### Artikel  5.1  

In dit hoofdstuk wordt verstaan onder: *accountant*: de accountant, bedoeld in [artikel 109, tweede lid, van de wet](../../../wet/waterschapswet/BWBR0005108/README.md); *deelverantwoording*: een in opdracht van het algemeen bestuur opgestelde afzonderlijke verantwoording van een deel van de organisatie van het waterschap.  

### Artikel  5.2  

1.  De accountant gebruikt ten behoeve van de oordeelsvorming over de jaarrekening van het waterschap, bedoeld in [artikel 109, derde lid, van de wet](../../../wet/waterschapswet/BWBR0005108/README.md), de volgende goedkeuringstoleranties: 

a. ten aanzien van fouten in de jaarrekening 1% van de omvangsbasis;  

b. ten aanzien van onzekerheden in de controle 3% van de omvangsbasis.     
2.  De omvangsbasis is gelijk aan de totale bruto-lasten van het waterschap.   
3.  De fouten in de jaarrekening en de onzekerheden in de controle kunnen betrekking hebben op het getrouwe beeld, bedoeld in [artikel 109, derde lid, onderdeel a, van de wet](../../../wet/waterschapswet/BWBR0005108/README.md), dan wel op de rechtmatigheid van de baten, lasten en balansmutaties, bedoeld in [artikel 109, derde lid, onderdeel b, van de wet](../../../wet/waterschapswet/BWBR0005108/README.md).   
4.  De accountant richt zijn controle zodanig in dat een redelijke mate van zekerheid bestaat dat fouten en onzekerheden die afzonderlijk of gezamenlijk de goedkeuringstoleranties voor fouten in de jaarrekening respectievelijk onzekerheden in de controle overschrijden worden ontdekt.   
5.  De accountant onthoudt een goedkeurende accountantsverklaring aan de jaarrekening indien één der of beide goedkeuringstoleranties, zoals opgenomen in het eerste lid, worden overschreden.   
6.  Indien het algemeen bestuur opdracht geeft over een deelverantwoording een afzonderlijke accountantsverklaring af te geven, dan zijn de goedkeuringstoleranties ten aanzien van fouten in de deelverantwoording 1% en ten aanzien van onzekerheden in de controle 3% van de omvangsbasis van die deelverantwoording. Op grond van (bijzondere) activiteiten van het onderdeel van de organisatie van het waterschap kan de accountant voor de berekening van de goedkeuringstoleranties voor bepaalde deelverantwoordingen gemotiveerd kiezen voor een andere omvangsbasis dan de totale bruto-lasten van de deelverantwoording.   
7.  Het algemeen bestuur kan de goedkeuringstoleranties voor de gehele jaarrekening of voor deelverantwoordingen op een lager percentage vaststellen.   

### Artikel  5.3  

Naast de kwantitatieve fouten en onzekerheden in de controle houdt de accountant bij de controle en de oordeelsvorming rekening met kwalitatieve aspecten. Indien kwalitatieve aspecten daartoe aanleiding geven kan de accountant een goedkeurende accountantsverklaring onthouden.  

### Artikel  5.4  

1.  Voor de formulering van de goedkeurende accountantsverklaring hanteert de accountant het model zoals opgenomen in bijlage I bij dit besluit.   
2.  Voor de strekking van de accountantsverklaring hanteert de accountant de uitgangspunten en de tabel, zoals opgenomen in bijlage II bij dit besluit.   

### Artikel  5.5  

1.  De bedragen voor de rapporteringstoleranties die de accountant hanteert ten behoeve van de rapportering in het verslag van bevindingen zijn de bedragen die voortvloeien uit de goedkeuringstoleranties.   
2.  Het algemeen bestuur kan de accountant bedragen voor de rapporteringstoleranties voorschrijven die lager zijn dan de bedragen die voortvloeien uit de goedkeuringstoleranties.   
3.  Indien de accountant kwalitatieve gebreken van noemenswaardig belang constateert, meldt hij deze in het verslag van bevindingen, ook indien deze gebreken niet leiden tot het onthouden van een goedkeurende accountantsverklaring.   

### Hoofdstuk  6  

####De waterschapsbelastingen

### §  1  

####Kostendelen

### Artikel  6.1  

In dit hoofdstuk en de daarop berustende bepalingen wordt verstaan onder: 

a. *agrarische gronden*: ten behoeve van de landbouw als bedoeld in [artikel 312 van Boek 7 van het Burgerlijk Wetboek](../../../wet/burgerlijk/wetboek/boek/7/BWBR0005290/README.md), bedrijfsmatig geëxploiteerde cultuurgronden, voor zover deze niet de ondergrond vormen van gebouwde eigendommen;  

b. *bouwpercelen*: onbebouwde, al dan niet bouwrijp gemaakte percelen, waarop gebouwd mag worden.    

### Artikel  6.2  

De kostendelen, bedoeld in [artikel 120, vierde lid, van de wet](../../../wet/waterschapswet/BWBR0005108/README.md), worden vastgesteld op basis van de onderlinge verhoudingen tussen de waarden in het economische verkeer van: 

a. het totaal van de ongebouwde onroerende zaken, niet zijnde natuurterreinen;  

b. het totaal van de natuurterreinen; en  

c. het totaal van de gebouwde onroerende zaken,   binnen het gebied van het waterschap.  

### Artikel  6.3  

De waarde van de ongebouwde onroerende zaken, niet zijnde natuurterreinen, is de som van de waarden in het economische verkeer van de: 

a. agrarische gronden;  

b. openbare landwegen, inclusief kunstwerken;  

c. banen voor openbaar vervoer per rail, inclusief kunstwerken;  

d. bouwpercelen; en  

e. overige ongebouwde onroerende zaken.    

### Artikel  6.4  

1.  De waarde van elk van de categorieën ongebouwde zaken, bedoeld in artikel 6.3, onderdelen a en c tot en met e, is het product van de oppervlakte in hectaren en de gemiddelde waarde per hectare van de desbetreffende categorie ongebouwde zaken binnen het gebied van het waterschap.   
2.  De waarde van de categorie ongebouwde zaken, bedoeld in artikel 6.3, onderdeel b, is het product van de oppervlakte in hectaren en het gewogen gemiddelde van de waarden per hectare van de: 

a. autosnelwegen;  

b. hoofd- en regionale wegen;  

c. lokale wegen en wegen binnen bebouwde kom;  

d. overige verharde wegen,   inclusief kunstwerken, binnen het gebied van het waterschap.   

### Artikel  6.5  

1.  De gemiddelde waarde per hectare van agrarische gronden wordt bepaald op basis van of afgeleid uit verkooptransacties van agrarische gronden binnen het gebied van het waterschap.   
2.  De waarde wordt bepaald op de waarde die aan de agrarische gronden dient te worden toegekend, indien de volle en onbezwaarde eigendom daarvan zou kunnen worden overgedragen en de gronden als agrarische gronden in gebruik zouden blijven.   

### Artikel  6.6  

1.  De gemiddelde waarde per hectare en de in aanmerking te nemen oppervlakte van de categorieën ongebouwde zaken, bedoeld in artikel 6.3, onderdelen b en c, omvat de waarde en de oppervlakte van de kadastrale percelen waarin zij zijn gelegen, met uitzondering van de delen van die percelen die ingevolge de [wet](../../../wet/waterschapswet/BWBR0005108/README.md) worden aangemerkt als gebouwde onroerende zaken of als natuurterreinen of die niet dienstbaar zijn aan de verkeersfunctie van deze ongebouwde zaken.   
2.  De waarde van elk van de categorieën ongebouwde zaken, bedoeld in artikel 6.3, onderdeel c, en artikel 6.4, tweede lid, onderdelen a tot en met d, wordt gesteld op 75% van de vervangingswaarde.   

### Artikel  6.7  

De gemiddelde waarde per hectare van bouwpercelen wordt bepaald op basis van de waarden die voor de binnen het gebied van het waterschap gelegen bouwpercelen op de voet van [hoofdstuk IV van de Wet waardering onroerende zaken](../../../wet/wet/waardering/onroerende/zaken/BWBR0007119/README.md) zijn vastgesteld.  

### Artikel  6.8  

De gemiddelde waarde per hectare van de ongebouwde onroerende zaken, bedoeld in artikel 6.3, onderdeel e, wordt gesteld op de gemiddelde waarde per hectare van de agrarische gronden binnen het gebied van het waterschap.  

### Artikel  6.9  

1.  De waarde in het economische verkeer van de natuurterreinen is het product van de oppervlakte in hectaren en de gemiddelde waarde per hectare van deze natuurterreinen binnen het gebied van het waterschap.   
2.  De gemiddelde waarde per hectare van de natuurterreinen wordt gesteld op 20% van de gemiddelde waarde per hectare van de agrarische gronden binnen het gebied van het waterschap.   

### Artikel  6.10  

De waarde in het economische verkeer van de gebouwde onroerende zaken is de som van de waarden die voor deze gebouwde onroerende zaken zijn vastgesteld op de voet van [hoofdstuk IV van de Wet waardering onroerende zaken](../../../wet/wet/waardering/onroerende/zaken/BWBR0007119/README.md).  

### Artikel  6.11  

1.  De waardepeildatum ligt maximaal twee jaar voor het begin van het eerste kalenderjaar waarop de kostentoedelingsverordening betrekking heeft.   
2.  De waardebepaling van de ongebouwde onroerende zaken niet zijnde natuurterreinen, en de natuurterreinen vindt plaats naar de hoedanigheid en de staat van de zaken op de waardepeildatum.   

### §  2  

####Meting, bemonstering en analyse zuiveringsheffing

### Artikel  6.12  

1.  De meting, bemonstering en analyse, bedoeld in [artikel 122g, van de wet](../../../wet/waterschapswet/BWBR0005108/README.md), geschieden door de heffingplichtige gedurende elk etmaal van het kalenderjaar overeenkomstig de door het algemeen bestuur bij belastingverordening gegeven nadere regels.   
2.  Op aanvraag van de gebruiker staat de ambtenaar, bedoeld in [artikel 123, derde lid, onderdeel b, van de wet](../../../wet/waterschapswet/BWBR0005108/README.md), onder nader te stellen voorwaarden toe dat voor het aantal etmalen dat meting, bemonstering en analyse geschieden, wordt afgeweken van het eerste lid indien door de gebruiker aannemelijk wordt gemaakt dat voor de berekening van de vervuilingswaarde met gegevens over meting, bemonstering en analyse van een beperkt aantal etmalen kan worden volstaan.   
3.  Het in het tweede lid bedoelde besluit wordt genomen bij voor bezwaar vatbare beschikking.   
4.  De bepaling van het zuurstofverbruik van de stoffen welke in een kalenderjaar worden afgevoerd, geschiedt op basis van de som van het chemisch zuurstofverbruik en het zuurstofverbruik door omzetting van stikstofverbindingen.   
5.  Indien de uitkomst van de methode tot bepaling van het chemisch zuurstofverbruik in belangrijke mate is beïnvloed door biologisch niet of nagenoeg niet afbreekbare stoffen, wordt op die uitkomst een correctie toegepast. Het algemeen bestuur geeft omtrent die correctie nadere regels bij belastingverordening.   

### §  3  

####Administratieve verplichtingen waterschapsbelastingen

### Artikel  6.13  

In deze paragraaf wordt verstaan onder: *inspecteur*: de in [artikel 123, derde lid, onderdeel b, van de wet](../../../wet/waterschapswet/BWBR0005108/README.md), bedoelde ambtenaar van het waterschap. *administratieplichtig*: gehouden om op zodanige wijze een administratie te voeren en de daartoe behorende boeken, bescheiden en andere gegevensdragers op zodanige wijze te bewaren, dat de gegevens die van belang zijn voor de heffing van de waterschapsbelastingen ten aanzien van de belastingplichtige, hieruit duidelijk blijken; *informatieplichtig*: gehouden om de gegevens en inlichtingen aan de inspecteur te verstrekken welke voor de heffing van waterschapsbelastingen ten aanzien van derden van belang kunnen zijn en gehouden de boeken, bescheiden en andere gegevensdragers of de inhoud daarvan - zulks ter keuze van de inspecteur -– die van belang kunnen zijn voor de heffing van waterschapsbelastingen ten aanzien van derden, voor dit doel beschikbaar te stellen.  

### Artikel  6.14  

1.  Administratieplichtig voor de toepassing van de zuiveringsheffing, bedoeld in [artikel 122d, eerste lid, van de wet](../../../wet/waterschapswet/BWBR0005108/README.md) en de verontreinigingsheffing, bedoeld in [artikel 7.2, tweede lid, van de Waterwet](../../../wet/waterwet/BWBR0025458/README.md) is: 

a. de heffingplichtige op wie [artikel 122k van de wet](../../../wet/waterschapswet/BWBR0005108/README.md) of [artikel 7.5, vijfde lid, van de Waterwet](../../../wet/waterwet/BWBR0025458/README.md) in samenhang met dat artikel van toepassing is.  

b. de heffingplichtige op wie artikel 6.12, tweede lid, van dit besluit of [7.5, tweede lid, van de Waterwet](../../../wet/waterwet/BWBR0025458/README.md) van toepassing is.     
2.  De in het eerste lid bedoelde administratieplichtige is verplicht de gegevensdragers, die op basis van het eerste lid tot zijn administratie dienen te behoren, gedurende zeven jaren te bewaren.   
3.  De in het tweede lid bedoelde gegevensdragers dienen zodanig bewaard te worden dat controle daarvan door de inspecteur binnen redelijke termijn mogelijk is. De in het eerste lid bedoelde administratieplichtige verleent daartoe zijn medewerking.   

### Artikel  6.15  

De in artikel 6.14, eerste lid, bedoelde administratieplichtige die niet of niet volledig voldoet aan de vordering van de inspecteur om de in artikel 6.14 bedoelde gegevensdragers of de inhoud daarvan voor raadpleging beschikbaar te stellen, wordt voor de toepassing van [artikel 25, zesde lid](../../../wet/algemene/wet/inzake/rijksbelastingen/BWBR0002320/README.md), en [artikel 27e, eerste lid, van de Algemene wet inzake rijksbelastingen](../../../wet/algemene/wet/inzake/rijksbelastingen/BWBR0002320/README.md) geacht niet volledig te hebben voldaan aan de verplichting ingevolge [artikel 52 van die wet](../../../wet/algemene/wet/inzake/rijksbelastingen/BWBR0002320/README.md), tenzij aannemelijk is dat het niet, dan wel niet volledig voldoen aan de vordering van de inspecteur het gevolg is van overmacht.  

### Artikel  6.16  

1.  Informatieplichtig is: 

a. de eigenaar, de bezitter en de beperkt gerechtigde van een woonruimte of een bedrijfsruimte, voor zover dat voor de heffing van de waterschapbelastingen, bedoeld in de [artikelen 117, aanhef en onderdeel a](../../../wet/waterschapswet/BWBR0005108/README.md), [122d, eerste lid, van de wet](../../../wet/waterschapswet/BWBR0005108/README.md), of in [artikel 7.2, tweede lid, van de Waterwet](../../../wet/waterwet/BWBR0025458/README.md), van belang kan zijn, ter zake van de naam-, adres- en woonplaatsgegevens van degene die het gebruik heeft van de woonruimte of bedrijfsruimte;  

b. de eigenaar of beheerder van een energiebedrijf en het administratiekantoor dat voor die persoon werkzaam is voor zover dat voor de heffing van de waterschapsbelasting, bedoeld in [artikel 117, aanhef en onderdeel a](../../../wet/waterschapswet/BWBR0005108/README.md), [122d, eerste lid, van de wet](../../../wet/waterschapswet/BWBR0005108/README.md) of in [artikel 7.2, tweede lid, van de Waterwet](../../../wet/waterwet/BWBR0025458/README.md), van belang kan zijn, ter zake van de naam-, adres- en woonplaatsgegevens van degene die het gebruik heeft van een woonruimte of een bedrijfsruimte, die is aangesloten op voorzieningen van het energiebedrijf;  

c. de eigenaar of beheerder van een waterleidingbedrijf en het administratiekantoor dat voor die persoon werkzaam is voor zover dat voor de heffing van de waterschapsbelasting, bedoeld in [artikel 117, aanhef en onderdeel a](../../../wet/waterschapswet/BWBR0005108/README.md), [artikel 122d, eerste lid, van de wet](../../../wet/waterschapswet/BWBR0005108/README.md) of in [artikel 7.2, tweede lid, van de Waterwet](../../../wet/waterwet/BWBR0025458/README.md), van belang kan zijn, ter zake van naam-, adres- en woonplaatsgegevens en van de gegevens met betrekking tot de omvang van de geleverde hoeveelheid water, van degene die het gebruik heeft van een woonruimte of een bedrijfsruimte, die is aangesloten op voorzieningen van het waterleidingbedrijf;  

d. de aannemer, bedoeld in [artikel 750, eerste lid, van Boek 7 van het Burgerlijk Wetboek](../../../wet/burgerlijk/wetboek/boek/7/BWBR0005290/README.md), die een onroerende zaak tot stand heeft gebracht en heeft opgeleverd, voor zover dat voor de heffing van de waterschapsbelasting, bedoeld in [artikel 115, eerste lid, onderdeel c, van de wet](../../../wet/waterschapswet/BWBR0005108/README.md), van belang kan zijn, ter zake van de vervaardigingskosten van de tot stand gebrachte onroerende zaak.     
2.  Voor zover dit redelijkerwijs van belang is voor de uitvoering van dit besluit, gelden de in het eerste lid bedoelde verplichtingen ook buiten het gebied van het waterschap.   
3.  Informatieplichtig zijn slechts degenen die voor de heffing van rijksbelastingen administratieplichtig zijn.   

### Artikel  6.17  

1.  Indien een belastingschuldige een aanvraag heeft ingediend tot het verlenen van kwijtschelding van waterschapbelastingen als bedoeld in [artikel 144 van de wet](../../../wet/waterschapswet/BWBR0005108/README.md) zijn de colleges van burgemeester en wethouders, de rijksbelastingdienst en de Dienst Wegverkeer, bedoeld in [artikel 4a van de Wegenverkeerswet 1994](../../../wet/wegenverkeerswet/1994/BWBR0006622/README.md), desgevraagd gehouden kosteloos gegevens te verstrekken aan de dagelijkse besturen van de waterschappen in verband met de inkomens- en vermogenspositie van de belastingschuldige, ten behoeve van de beoordeling van deze aanvraag.   
2.  De Stichting Inlichtingenbureau is bewerker in de zin van de [Wet bescherming persoonsgegevens](../../../wet/wet/bescherming/persoonsgegevens/BWBR0011468/README.md) voor het verwerken van gegevens noodzakelijk voor het verlenen van deze kwijtschelding van waterschapsbelastingen die door het Uitvoeringsinstituut werknemersverzekeringen, genoemd in [hoofdstuk 6 van de Wet structuur uitvoeringsorganisatie werk en inkomen](../../../wet/wet/structuur/uitvoeringsorganisatie/werk/en/inkomen/BWBR0013060/README.md), of de in het eerste lid bedoelde instanties, op grond van enig wettelijk voorschrift worden verstrekt aan de dagelijkse besturen van de waterschappen.   

### Hoofdstuk  7  

####Overgangsbepalingen en slotbepalingen

### §  1  

####Intrekking van andere regelingen

### Artikel  7.1  

De [Comptabiliteitsvoorschriften waterschappen](../../../AMvB/comptabiliteitsvoorschriften/waterschappen/BWBR0005309/README.md) worden ingetrokken met dien verstande dat zij op grond van [artikel 98a van de wet](../../../wet/waterschapswet/BWBR0005108/README.md), van toepassing blijven op de inrichting van de meerjarenraming, de begroting, de jaarverslaggeving, de uitvoeringsinformatie en de informatieverstrekking aan derden alsmede de daarbij behorende toelichtingen voor het begrotingsjaar 2008.  

### Artikel  7.2  

Het [Besluit vergoedingen en tegemoetkoming leden algemeen bestuur waterschap](../../../AMvB/besluit/vergoedingen/en/tegemoetkoming/leden/algemeen/bestuur/waterschap/BWBR0012472/README.md) wordt ingetrokken.  

### Artikel  7.3  

Het [Besluit bezoldiging en tegemoetkoming in kosten leden dagelijks bestuur waterschap](../../../AMvB/besluit/bezoldiging/en/tegemoetkoming/in/kosten/leden/dagelijks/bestuur/etc/BWBR0012471/README.md) wordt ingetrokken.  

### Artikel  7.4  

Het [Rechtspositiebesluit voorzitters waterschappen](../../../AMvB/rechtspositiebesluit/voorzitters/waterschappen/BWBR0005238/README.md) wordt ingetrokken.  

### Artikel  7.5  

Het [Besluit administratieve verplichtingen waterschapsbelastingen](../../../AMvB/besluit/administratieve/verplichtingen/waterschapsbelastingen/BWBR0007686/README.md) wordt ingetrokken.  

### §  2  

####Overgangsbepalingen

### Artikel  7.6  

1.  In afwijking van artikel 4.66, eerste lid, worden activa, die op 31 december 2008 tegen actuele waarde zijn gewaardeerd, volgens de op dat moment aanwezige boekwaarde gedurende de nog resterende afschrijvingsperiode afgeschreven. Gevormde herwaarderingsreserves dienen op de boekwaarde in mindering te worden gebracht.   
2.  In afwijking van artikel 4.65, eerste lid, worden alle activa waar voor 1 januari 2009 reserves op in mindering zijn gebracht op de waarde volgens de op 31 december 2008 aanwezige boekwaarde gedurende de nog resterende afschrijvingsperiode afgeschreven.   

### Artikel  7.6a  

Bij toepassing van [artikel 39c van de Wet op de loonbelasting 1964](../../../wet/wet/op/de/loonbelasting/1964/BWBR0002471/README.md): 

a. wordt op aanvraag door het dagelijks bestuur een vergoeding verstrekt voor de belastingheffing als gevolg van de verstrekkingen, bedoeld in artikel 3.15, eerste lid;  

b. wordt in artikel 3.26 voor «3%» gelezen: 6,25%;  

c. blijft artikel 3.26a buiten toepassing.    

### Artikel  7.6b  

1.  De artikelen 3.21, 3.29 en 3.30, zoals deze luidden op de dag voor de datum van inwerkingtreding van [artikel VII, onderdelen D en G, van het Besluit wijziging van de rechtspositiebesluiten decentrale politieke ambtsdragers 2010](../../../AMvB/besluit/wijziging/van/de/rechtspositiebesluiten/decentrale/politieke/etc/BWBR0029407/README.md), blijven van toepassing op de voorzitter die voor de datum van inwerkingtreding van dit besluit ingevolge artikel 3.31 kennis heeft gegeven aan het dagelijks bestuur dat hij wegens ziekte zijn ambt niet kan vervullen.   
2.  De artikelen 3.37 en 3.39, zoals deze luidden op de dag voor de datum van inwerkingtreding van [artikel VII, onderdeel K, van het Besluit wijziging van de rechtspositiebesluiten decentrale politieke ambtsdragers 2010](../../../AMvB/besluit/wijziging/van/de/rechtspositiebesluiten/decentrale/politieke/etc/BWBR0029407/README.md), blijven van toepassing op de voormalig voorzitter van wie het ontslag is ingegaan voor 27 februari 2010.   

### §  3  

####Slotbepalingen

### Artikel  7.7  

Dit besluit treedt in werking op een bij koninklijk besluit te bepalen tijdstip, dat voor de verschillende artikelen of onderdelen daarvan verschillend kan worden vastgesteld.  

### Artikel  7.8  

Dit besluit wordt aangehaald als: Waterschapsbesluit.  

Lasten en bevelen dat dit besluit met de daarbij behorende nota van toelichting in het Staatsblad zal worden geplaatst.   

's-Gravenhage 
29 november 2007  
Beatrix  

De Staatssecretaris van Verkeer en Waterstaat , 
J. C. Huizinga-Heringa   

de *achttiende* december 2007 

De Minister van Justitie , 
E. M. H. Hirsch Ballin    

### Bijlage  I  

####, model goedkeurende accountantsverklaring, bedoeld in artikel 5.4, eerste lid , van het Waterschapsbesluit

In [artikel 109, derde lid, van de Waterschapswet](../../../wet/waterschapswet/BWBR0005108/README.md) zijn de elementen opgenomen, die de accountant in de accountantsverklaring moet opnemen. In geval van een goedkeuring van de jaarrekening (goedkeurend getrouwheidsconclusie en geen materiële onrechtmatigheden en/of onzekerheden over de rechtmatigheid; fout ≤ 1%; onzekerheid ≤ 3%) dient bij het opstellen van de accountantsverklaring de volgende tekst te worden aangehouden door de accountant. Aan: Opdrachtgever 

####Accountantsverklaring

####Verklaring betreffende de jaarrekening

Wij hebben de (in dit rapport/verslag opgenomen ) jaarrekening.. (jaartal) van waterschap.. (naam waterschap), bestaande uit de balans per 31 december .... (jaartal) en de exploitatierekeningen naar programma´s, naar kostendragers en naar kosten- en opbrengstsoorten over .... (jaartal) met de toelichtingen , gecontroleerd. <sup> 1  Verwijzing kan geschieden met behulp van paginanummers.  </sup> <sup> 2  De te noemen onderdelen van de jaarrekening moeten worden afgestemd op de inhoudsopgave van de jaarrekening.  </sup> 

#### *Verantwoordelijkheid van het dagelijks bestuur* 

Het dagelijks bestuur van waterschap .... (naam waterschap) is verantwoordelijk voor het opmaken van de jaarrekening, alsmede voor het opstellen van het jaarverslag, beide in overeenstemming met hoofdstuk 4 van het Waterschapsbesluit. Deze houdt onder meer in dat de jaarrekening zowel de baten en lasten als de activa en passiva getrouw dient weer te geven en dat de in de jaarrekening verantwoorde baten, lasten en balansmutaties rechtmatig tot stand zijn gekomen. Rechtmatige totstandkoming betekent in overeenstemming met de begroting en met de van toepassing zijnde wettelijke regelingen waaronder verordeningen van het waterschap zelf. Deze verantwoordelijkheid omvat onder meer: het ontwerpen, invoeren en in stand houden van een intern beheersingssysteem relevant voor het opmaken van en getrouw weergeven in de jaarrekening van zowel de baten en lasten als de activa en passiva, zodanig dat deze geen afwijkingen van materieel belang als gevolg van fraude of fouten bevat en voor de naleving van de relevante wet- en regelgeving, het kiezen en toepassen van aanvaardbare grondslagen voor financiële verslaggeving en het maken van schattingen die onder de gegeven omstandigheden redelijk zijn.  

#### *Verantwoordelijkheid van de accountant* 

Onze verantwoordelijkheid is het geven van een oordeel over de jaarrekening op basis van onze controle, als bedoeld in [artikel 109, tweede lid, van de Waterschapswet](../../../wet/waterschapswet/BWBR0005108/README.md). Wij hebben onze controle verricht in overeenstemming met Nederlands recht, waaronder hoofdstuk 4 van het Waterschapsbesluit. Dienovereenkomstig zijn wij verplicht te voldoen aan de voor ons geldende gedragsnormen en zijn wij gehouden onze controle zodanig te plannen en uit te voeren dat een redelijke mate van zekerheid wordt verkregen dat de jaarrekening geen afwijkingen van materieel belang bevat. <sup> 3  Indien van toepassing ook verwijzen naar het door het waterschap opgestelde controleprotocol.  </sup> Een controle omvat het uitvoeren van werkzaamheden ter verkrijging van controle-informatie over de bedragen en de toelichtingen in de jaarrekening. De keuze van de uit te voeren werkzaamheden is afhankelijk van de professionele oordeelsvorming van de accountant, waaronder begrepen zijn beoordeling van de risico´s van afwijkingen van materieel belang als gevolg van fraude of fouten. In die beoordeling neemt de accountant in aanmerking het voor het opmaken van en getrouw weergeven in de jaarrekening van zowel de baten en lasten als de activa en passiva, alsmede het voor de naleving van de wet- en regelgeving relevante interne beheersingssysteem, teneinde een verantwoorde keuze te kunnen maken van de controlewerkzaamheden die onder de gegeven omstandigheden adequaat zijn, maar die niet tot doel hebben een oordeel te geven over de effectiviteit van het interne beheersingssysteem van het waterschap. Tevens omvat een controle onder meer een evaluatie van de aanvaardbaarheid van de toegepaste grondslagen voor financiële verslaggeving, van de redelijkheid van schattingen die het dagelijks bestuur van het waterschap heeft gemaakt, en een evaluatie van het algehele beeld van de jaarrekening. De bij onze controle toegepaste goedkeuringstolerantie bedraagt voor fouten ...% en voor onzekerheden ...% van de totale bruto-lasten. Deze goedkeuringstolerantie is door het algemeen bestuur bij besluit van .............. (datum, nummer) vastgesteld. Wij zijn van mening dat de door ons verkregen controle-informatie voldoende en geschikt is als basis voor ons oordeel  

#### *Oordeel* 

Naar ons oordeel geeft de jaarrekening van waterschap .............. (naam waterschap) een getrouw beeld van de grootte en de samenstelling van zowel de baten en lasten over .... (jaartal) als van de activa en passiva per 31 december ... (jaartal) in overeenstemming is met hoofdstuk 4 van het Waterschapsbesluit. Voorts zijn wij van oordeel dat de in deze jaarrekening verantwoorde baten en lasten alsmede de balansmutaties rechtmatig tot stand zijn gekomen in overeenstemming met de begroting en de van toepassing zijnde wettelijke regelingen, waaronder verordeningen van het waterschap zelf.  

####Verklaring betreffende andere wettelijke voorschriften en/of voorschriften van regelgevende instanties

Op grond van de wettelijke verplichting ingevolge [artikel 109, derde lid, onderdeel d, van de Waterschapswet](../../../wet/waterschapswet/BWBR0005108/README.md) melden wij dat het jaarverslag, voor zover wij dat kunnen beoordelen, verenigbaar is met de jaarrekening. Plaats, datum Naam accountantsorganisatie Naam externe accountant en ondertekening met die naam  

### Bijlage  II  

####, goedkeuringstoleranties en strekking accountantsverklaringen, bedoeld in artikel 5.4, tweede lid , van het Waterschapsbesluit

Bij de oordeelsvorming over de jaarrekening spelen de goedkeuringstoleranties een belangrijke rol. De goedkeuringstoleranties zijn kwantitatieve criteria. Als de goedkeuringstoleranties niet worden overschreden, wordt in beginsel een goedkeurende accountantsverklaring afgegeven. Als één der of beide goedkeuringstolerantie(s) worden overschreden zal geen goedkeurende accountantsverklaring, maar één van de drie andere hieronder aangegeven oordelen, worden verstrekt door de accountant.  Soort verklaring 

|--- | Goedkeurend  | Met beperking  | Oordeelonthouding  | Afkeurend  |
|:---|:---|:---|:---|:---|
| Fouten in de jaarrekening (% van bruto-lasten)  | ≤ 1%  | > 1% < 3%  | –  | ≥ 3%  |
| Onzekerheden in de controle (% van bruto-lasten)  | ≤ 3%  | > 3% < 10%  | ≥ 10%  | –  |

Zoals in artikel 5.3 aangegeven, kan de accountant, op grond van zijn deskundigheid, ook besluiten dat er kwalitatieve gebreken zijn van dusdanige aard, dat de goedkeuring wordt onthouden. 
