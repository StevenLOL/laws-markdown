<meta http-equiv='Content-Type' content='text/html; charset=utf-8' />

##Besluit van 27 mei 2004, houdende milieukwaliteitseisen voor externe veiligheid van inrichtingen milieubeheer (Besluit externe veiligheid inrichtingen)

Wij Beatrix, bij de gratie Gods, Koningin der Nederlanden, Prinses van Oranje-Nassau, enz. enz. enz.

Op de voordracht van Onze Minister van Volkshuisvesting, Ruimtelijke Ordening en Milieubeheer van 5 februari 2003, nr. MJZ2003008449, Centrale Directie Juridische Zaken, Afdeling Wetgeving;

Gelet op artikel 12 van richtlijn nr. 96/82/EG van de Raad van de Europese Unie van 9 december 1996 betreffende de beheersing van de gevaren van zware ongevallen waarbij gevaarlijke stoffen zijn betrokken (PbEG L 10), zoals deze is gewijzigd bij richtlijn nr. 2003/105/EG van het Europees Parlement en de Raad van de Europese Unie van 16 december 2003 (PbEG L 345);

Gelet op de [artikelen 5.1, eerste en vierde lid](../../../../../../wet/wet/milieubeheer/BWBR0003245/README.md), [5.2, eerste lid](../../../../../../wet/wet/milieubeheer/BWBR0003245/README.md), [5.3, eerste en tweede lid](../../../../../../wet/wet/milieubeheer/BWBR0003245/README.md), [8.7, eerste lid](../../../../../../wet/wet/milieubeheer/BWBR0003245/README.md), [8.44](../../../../../../wet/wet/milieubeheer/BWBR0003245/README.md) en [21.8 van de Wet milieubeheer](../../../../../../wet/wet/milieubeheer/BWBR0003245/README.md) en [19a, twaalfde lid](../../../../../../wet/wet/op/de/ruimtelijke/ordening/BWBR0002375/README.md), en [36 van de Wet op de Ruimtelijke Ordening](../../../../../../wet/wet/op/de/ruimtelijke/ordening/BWBR0002375/README.md);

De Raad van State gehoord (advies van 8 juli 2003, nr. W08.03.0060/V);

Gezien het nader rapport van de Staatssecretaris van Volkshuisvesting, Ruimtelijke Ordening en Milieubeheer van 19 mei 2004, nr. MJZ2004049663, Centrale Directie Juridische Zaken, Afdeling Wetgeving;
Hebben goedgevonden en verstaan:     
### §  1  

####Begripsbepalingen

### Artikel  1  

1.  In dit besluit en de daarop berustende bepalingen wordt verstaan onder: 

a. ADR: op 30 september 1957 te Genève totstandgekomen Europese Overeenkomst betreffende het internationale vervoer van gevaarlijke goederen over de weg; 

b. beperkt kwetsbaar object: 

a. 

1°. verspreid liggende woningen, woonschepen en woonwagens van derden met een dichtheid van maximaal twee woningen, woonschepen of woonwagens per hectare, en  

2°. dienst- en bedrijfswoningen van derden;    

b. kantoorgebouwen, voorzover zij niet onder onderdeel l, onder c, vallen;  

c. hotels en restaurants, voorzover zij niet onder onderdeel l, onder c, vallen;  

d. winkels, voorzover zij niet onder onderdeel l, onder c, vallen;  

e. sporthallen, sportterreinen, zwembaden en speeltuinen;  

f. kampeerterreinen en andere terreinen bestemd voor recreatieve doeleinden, voorzover zij niet onder onderdeel l, onder d, vallen;  

g. bedrijfsgebouwen, voorzover zij niet onder onderdeel l, onder c, vallen;  

h. objecten die met de onder a tot en met e en g genoemde gelijkgesteld kunnen worden uit hoofde van de gemiddelde tijd per dag gedurende welke personen daar verblijven, het aantal personen dat daarin doorgaans aanwezig is en de mogelijkheden voor zelfredzaamheid bij een ongeval, voorzover die objecten geen kwetsbare objecten zijn, en  

i. objecten met een hoge infrastructurele waarde, zoals een telefoon- of elektriciteitscentrale of een gebouw met vluchtleidingsapparatuur, voorzover die objecten wegens de aard van de gevaarlijke stoffen die bij een ongeval kunnen vrijkomen, bescherming verdienen tegen de gevolgen van dat ongeval;    

c. brandbare gevaarlijke stof: gevaarlijke stof of gevaarlijke afvalstof die met lucht van normale samenstelling en druk onder vuurverschijnselen blijft reageren, nadat de bron die de ontsteking heeft veroorzaakt, is weggenomen;  

d. externe veiligheid: kans om buiten een inrichting te overlijden als rechtstreeks gevolg van een ongewoon voorval binnen die inrichting waarbij een gevaarlijke stof betrokken is;  

e. geprojecteerd beperkt kwetsbaar object: nog niet aanwezig beperkt kwetsbaar object dat op grond van het voor het desbetreffende gebied geldende bestemmingsplan toelaatbaar is;  

f. geprojecteerd kwetsbaar object: nog niet aanwezig kwetsbaar object dat op grond van het voor het desbetreffende gebied geldende bestemmingsplan toelaatbaar is;  

g. gevaarlijke stof: 

a. stof die of preparaat dat bij of krachtens het [Besluit verpakking en aanduiding milieugevaarlijke stoffen en preparaten](../../../../../../AMvB/besluit/verpakking/en/aanduiding/milieugevaarlijke/stoffen/en/preparaten/BWBR0004220/README.md) is ingedeeld in een categorie als bedoeld in [artikel 9.2.3.1, tweede lid, van de Wet milieubeheer](../../../../../../wet/wet/milieubeheer/BWBR0003245/README.md), of  

b. gevaarlijke stof als bedoeld in [artikel 1, onderdeel b, van de Wet vervoer gevaarlijke stoffen](../../../../../../wet/wet/vervoer/gevaarlijke/stoffen/BWBR0007606/README.md);    

h. gevaarlijke afvalstof: gevaarlijke afvalstof als bedoeld in [artikel 1.1, eerste lid, van de wet](../../../../../../wet/wet/milieubeheer/BWBR0003245/README.md), voorzover die afvalstof een of meer eigenschappen, genoemd in [artikel 4, tweede lid, onderdelen a tot en met c, e en f, van de Regeling Europese afvalstoffenlijst](../../../../../../ministeriele-regeling/regeling/europese/afvalstoffenlijst/BWBR0013546/README.md) bezit;  

i. grenswaarde: grenswaarde als bedoeld in [artikel 5.1, derde lid, van de wet](../../../../../../wet/wet/milieubeheer/BWBR0003245/README.md) ten aanzien van het niveau van het plaatsgebonden risico;  

j. groepsrisico: cumulatieve kansen per jaar dat ten minste 10, 100 of 1000 personen overlijden als rechtstreeks gevolg van hun aanwezigheid in het invloedsgebied van een inrichting en een ongewoon voorval binnen die inrichting waarbij een gevaarlijke stof of gevaarlijke afvalstof betrokken is;  

k. invloedsgebied: gebied waarin volgens bij regeling van Onze Minister gestelde regels personen worden meegeteld voor de berekening van het groepsrisico;  

l. kwetsbaar object: 

a. woningen, woonschepen en woonwagens, niet zijnde woningen, woonschepen of woonwagens als bedoeld in onderdeel b, onder a;  

b. gebouwen bestemd voor het verblijf, al dan niet gedurende een gedeelte van de dag, van minderjarigen, ouderen, zieken of gehandicapten, zoals: 

1º. ziekenhuizen, bejaardenhuizen en verpleeghuizen;  

2º. scholen, of  

3º. gebouwen of gedeelten daarvan, bestemd voor dagopvang van minderjarigen;    

c. gebouwen waarin doorgaans grote aantallen personen gedurende een groot gedeelte van de dag aanwezig zijn, waartoe in ieder geval behoren: 

1º. kantoorgebouwen en hotels met een bruto vloeroppervlak van meer dan 1500 m2 per object, of  

2º. complexen waarin meer dan 5 winkels zijn gevestigd en waarvan het gezamenlijk bruto vloeroppervlak meer dan 1000 m2 bedraagt en winkels met een totaal bruto vloeroppervlak van meer dan 2000 m2 per winkel, voorzover in die complexen of in die winkels een supermarkt, hypermarkt of warenhuis is gevestigd, en    

d. kampeer- en andere recreatieterreinen bestemd voor het verblijf van meer dan 50 personen gedurende meerdere aaneengesloten dagen;    

m. Onze Minister: Onze Minister van Volkshuisvesting, Ruimtelijke Ordening en Milieubeheer;  

n. opslagvoorziening: voorziening bestemd voor de opslag van verpakte gevaarlijke stoffen of verpakte gevaarlijke afvalstoffen;  

o. plaatsgebonden risico: risico op een plaats buiten een inrichting, uitgedrukt als de kans per jaar dat een persoon die onafgebroken en onbeschermd op die plaats zou verblijven, overlijdt als rechtstreeks gevolg van een ongewoon voorval binnen die inrichting waarbij een gevaarlijke stof of gevaarlijke afvalstof betrokken is;  

p. ramp: ramp als bedoeld in [artikel 1 van de Wet veiligheidsregio’s](../../../../../../wet/wet/veiligheidsregio's/BWBR0027466/README.md); 

q. richtwaarde: richtwaarde als bedoeld in [artikel 5.1, derde lid, van de wet](../../../../../../wet/wet/milieubeheer/BWBR0003245/README.md) ten aanzien van het niveau van het plaatsgebonden risico;  

r. wet: [Wet milieubeheer](../../../../../../wet/wet/milieubeheer/BWBR0003245/README.md);  

s. woning: gebouw of gedeelte van een gebouw dat voor bewoning is bestemd;  

t. woonschip: schip dat voor bewoning is bestemd, en  

u. woonwagen: woonwagen als bedoeld in artikel 1, eerste lid, van [bijlage II bij het Besluit omgevingsrecht](../../../../../../AMvB/besluit/omgevingsrecht/BWBR0027464/README.md).    
2.  Kwetsbare objecten of beperkt kwetsbare objecten die behoren tot een inrichting als bedoeld in artikel 2, eerste lid, onderdelen a tot en met h, worden voor de toepassing van dit besluit, behoudens de artikelen 12 en 13 en de artikelen 15 en 16, voorzover de artikelen 15 en 16 betrekking hebben op het groepsrisico, niet beschouwd als kwetsbare onderscheidenlijk beperkt kwetsbare objecten.  

### §  2  

####Toepassingsgebied

### Artikel  2  

1.  Dit besluit is van toepassing op de besluiten, bedoeld in artikel 4, eerste tot en met vierde lid, met betrekking tot: 

a. een inrichting waarop het [Besluit risico's zware ongevallen 1999](../../../../../../AMvB/besluit/risico's/zware/ongevallen/1999/BWBR0010475/README.md) van toepassing is;  

b. een inrichting die bestemd is voor de opslag in verband met het vervoer van gevaarlijke stoffen als bedoeld in [artikel 1, onderdeel c, van het Besluit risico’s zware ongevallen 1999](../../../../../../AMvB/besluit/risico's/zware/ongevallen/1999/BWBR0010475/README.md), waar gevaarlijke stoffen als bedoeld in [bijlage I van het Besluit risico’s zware ongevallen 1999](../../../../../../AMvB/besluit/risico's/zware/ongevallen/1999/BWBR0010475/README.md) worden opgeslagen in hoeveelheden groter dan de in [kolom 2 van de delen 1 onderscheidenlijk 2 van bijlage I van het Besluit risico’s zware ongevallen 1999](../../../../../../AMvB/besluit/risico's/zware/ongevallen/1999/BWBR0010475/README.md) genoemde hoeveelheden;  

c. een door Onze Minister bij regeling aangewezen spoorwegemplacement dat gebruikt wordt voor het rangeren van wagons met gevaarlijke stoffen;  

d. andere door Onze Minister bij regeling aangewezen categorieën van inrichtingen dan de inrichtingen, bedoeld in de onderdelen a tot en met c, waarvan het plaatsgebonden risico, berekend volgens bij die regeling gestelde regels, hoger is of kan zijn dan 10<sup>–6</sup> per jaar, niet zijnde inrichtingen waarvoor regels gelden krachtens [artikel 8.40 van de wet](../../../../../../wet/wet/milieubeheer/BWBR0003245/README.md);  

e. een LPG-tankstation als bedoeld in [artikel 1, eerste lid, onderdeel b, van het Besluit LPG-tankstations milieubeheer](../../../../../../AMvB/besluit/lpg-tankstations/milieubeheer/BWBR0004327/README.md);  

f. een inrichting waar verpakte gevaarlijke afvalstoffen, of verpakte gevaarlijke stoffen, niet zijnde nitraathoudende kunstmeststoffen, worden opgeslagen in een hoeveelheid van meer dan 10 000 kg per opslagvoorziening, niet zijnde een inrichting als bedoeld in onderdeel a of d, indien: 

1° brandbare gevaarlijke stoffen met fluor-, chloor-, stikstof- of zwavelhoudende verbindingen worden opgeslagen, of  

2° binnen een opslagvoorziening zowel brandbare gevaarlijke stoffen als gevaarlijke stoffen met fluor-, chloor-, stikstof- of zwavelhoudende verbindingen worden opgeslagen;    

g. een inrichting waarin een koel- of vriesinstallatie aanwezig is met een inhoud van meer dan 1500 kg ammoniak, niet zijnde een inrichting als bedoeld in onderdeel a of d, en  

h. andere door Onze Minister bij regeling aangewezen categorieën van inrichtingen dan de inrichtingen, bedoeld in de onderdelen e tot en met g, waarvan het plaatsgebonden risico, berekend volgens bij die regeling gestelde regels, hoger is of kan zijn dan 10<sup>–6</sup> per jaar en waarvoor bij die regeling afstanden tot al dan niet geprojecteerde kwetsbare en beperkt kwetsbare objecten zijn vastgesteld, niet zijnde inrichtingen waarvoor regels gelden krachtens [artikel 8.40 van de wet](../../../../../../wet/wet/milieubeheer/BWBR0003245/README.md).     
2.  Dit besluit is van toepassing op de besluiten, bedoeld in artikel 5, eerste, tweede en zesde lid, met betrekking tot de bestemming van grond, voorzover die grond ligt: 

a. binnen het invloedsgebied van een inrichting als bedoeld in het eerste lid, of  

b. dit onderdeel is nog niet in werking getreden.     
3.  Dit besluit is van toepassing op het besluit, bedoeld in artikel 5, zevende lid, voorzover het tracé waarop dat besluit betrekking heeft, binnen het invloedsgebied ligt van een inrichting als bedoeld in het eerste lid, onderdeel a.   
4.  Dit besluit is van toepassing op het besluit, bedoeld in de de [artikelen 2.31, eerste en tweede lid, onder b](../../../../../../wet/wet/algemene/bepalingen/omgevingsrecht/BWBR0024779/README.md), [2.33, eerste lid, onder b, van de Wet algemene bepalingen omgevingsrecht](../../../../../../wet/wet/algemene/bepalingen/omgevingsrecht/BWBR0024779/README.md), een omgevingsvergunning waarbij met toepassing van [artikel 2.12, eerste lid, onder a, onder 3°, van die wet](../../../../../../wet/wet/algemene/bepalingen/omgevingsrecht/BWBR0024779/README.md) van het bestemmingsplan of de beheersverordening wordt afgeweken, en een besluit als bedoeld in de [artikelen 3.26, eerste lid](../../../../../../wet/wet/ruimtelijke/ordening/BWBR0020449/README.md), en [3.28, eerste lid, van de Wet ruimtelijke ordening](../../../../../../wet/wet/ruimtelijke/ordening/BWBR0020449/README.md), met betrekking tot of in verband met een inrichting als bedoeld in het eerste lid, voorzover dat besluit wordt genomen ter uitvoering van artikel 17 of 18.  

### Artikel  3  

1.  Dit besluit is niet van toepassing op de besluiten, bedoeld in artikel 4, eerste tot en met vierde lid, met betrekking tot: 

a. een inrichting waarin uitsluitend of in hoofdzaak consumentenvuurwerk, professioneel vuurwerk of pyrotechnische artikelen voor theatergebruik als bedoeld in het [Vuurwerkbesluit](../../../../../../AMvB/vuurwerkbesluit/BWBR0013360/README.md) worden opgeslagen of bewerkt, en  

b. een inrichting voor het opslaan of bewerken van munitie, ontplofbare stoffen of met ontplofbare stoffen geladen voorwerpen, niet zijnde consumentenvuurwerk, professioneel vuurwerk of pyrotechnische artikelen voor theatergebruik als bedoeld in het [Vuurwerkbesluit](../../../../../../AMvB/vuurwerkbesluit/BWBR0013360/README.md), tenzij op die inrichting het [Besluit risico's zware ongevallen 1999](../../../../../../AMvB/besluit/risico's/zware/ongevallen/1999/BWBR0010475/README.md) van toepassing is.     
2.  Dit besluit is niet van toepassing op de besluiten, bedoeld in artikel 5, eerste en tweede lid, met betrekking tot de bestemming van grond, voorzover die grond ligt binnen het invloedsgebied van een inrichting als bedoeld in het eerste lid.  

### §  3  

####Besluiten binnen het toepassingsgebied

### Artikel  4  

1.  Het bevoegd gezag neemt bij de beslissing op een aanvraag om een omgevingsvergunning voor een activiteit als bedoeld in [artikel 2.1, eerste lid, onder e, onder 1°, van de Wet algemene bepalingen omgevingsrecht](../../../../../../wet/wet/algemene/bepalingen/omgevingsrecht/BWBR0024779/README.md) de grenswaarde, genoemd in artikel 6, eerste lid, in acht.   
2.  Het bevoegd gezag houdt bij de beslissing op een aanvraag als bedoeld in het eerste lid rekening met de richtwaarde, genoemd in artikel 6, tweede lid.   
3.  Het bevoegd gezag neemt bij de beslissing op een aanvraag om een omgevingsvergunning voor een activiteit als bedoeld in [artikel 2.1, eerste lid, onder e, onder 2°](../../../../../../wet/wet/algemene/bepalingen/omgevingsrecht/BWBR0024779/README.md), en [2.6 van de Wet algemene bepalingen omgevingsrecht](../../../../../../wet/wet/algemene/bepalingen/omgevingsrecht/BWBR0024779/README.md), indien de aanvraag betrekking heeft op een verandering die nadelige gevolgen heeft voor het plaatsgebonden risico, de grenswaarden, genoemd in de artikelen 7, eerste lid, en 24, eerste lid, in acht.   
4.  Het bevoegd gezag houdt bij de beslissing op een aanvraag als bedoeld in het derde lid, indien de aanvraag betrekking heeft op een verandering die nadelige gevolgen heeft voor het plaatsgebonden risico, rekening met de richtwaarde, genoemd in artikel 7, tweede lid.   
5.  Het bevoegd gezag neemt bij de beslissing op een aanvraag, in afwijking van het eerste en derde lid, de bij regeling van Onze Minister vastgestelde afstanden tot al dan niet geprojecteerde kwetsbare objecten in acht en houdt bij die beslissing, in afwijking van het tweede en vierde lid, rekening met de bij die regeling vastgestelde afstanden tot al dan niet geprojecteerde beperkt kwetsbare objecten, indien die aanvraag betrekking heeft op: 

a. een LPG-tankstation als bedoeld in artikel 2, eerste lid, onderdeel e;  

b. een inrichting als bedoeld in artikel 2, eerste lid, onderdeel f, indien: 

1°. tot de inrichting geen opslagvoorziening voor de opslag van stoffen als bedoeld in artikel 2, eerste lid, onderdeel f, behoort met een oppervlak van meer dan 2500 m<sup>2</sup>, en  

2°. geen verpakkingseenheden van meer dan 100 kg met gevaarlijke stoffen of preparaten die bij of krachtens het [Besluit verpakking en aanduiding milieugevaarlijke stoffen](../../../../../../AMvB/besluit/verpakking/en/aanduiding/milieugevaarlijke/stoffen/en/preparaten/BWBR0004220/README.md) en preparaten zijn ingedeeld als zeer vergiftig, of gevaarlijke stoffen van ADR klasse 6.1, verpakkingsgroep I, in de open lucht worden gelost en geladen;    

c. een inrichting waarin een koel- of vriesinstallatie aanwezig is als bedoeld in artikel 2, eerste lid, onderdeel g, met een inhoud van minder dan 10 000 kg ammoniak, of  

d. een inrichting als bedoeld in artikel 2, eerste lid, onderdeel h.     
6.  Bij regeling van Onze Minister kunnen categorieën van inrichtingen worden aangewezen waarvoor het plaatsgebonden risico, in afwijking van het vijfde lid, ter voldoening aan de grenswaarden, bedoeld in het eerste en derde lid, of ter voldoening aan de richtwaarde, bedoeld in het tweede en vierde lid, volgens bij die regeling gestelde regels mag worden berekend, indien naar het oordeel van het bevoegd gezag aan die grenswaarden of aan die richtwaarde wordt voldaan door het in acht nemen, onderscheidenlijk het zoveel mogelijk in acht nemen, van een kleinere afstand dan de afstand die door Onze Minister voor de categorie van inrichtingen waartoe de desbetreffende inrichting behoort, overeenkomstig het vijfde lid is vastgesteld. Het bevoegd gezag betrekt bij zijn oordeel als bedoeld in de eerste zin de aard van de in de desbetreffende inrichting toegestane gevaarlijke stoffen en de toegepaste maatregelen ter beperking van het plaatsgebonden risico.   
7.  Bij regeling van Onze Minister kunnen nadere regels worden gesteld met betrekking tot de afstand die in een geval als bedoeld in het zesde lid tot al dan niet geprojecteerde kwetsbare en beperkt kwetsbare objecten in elk geval wordt aangehouden.   
8.  Indien een aanvraag als bedoeld in het eerste en derde lid betrekking heeft op een inrichting waarop het [Besluit risico's zware ongevallen 1999](../../../../../../AMvB/besluit/risico's/zware/ongevallen/1999/BWBR0010475/README.md) van toepassing is, betrekt het bevoegd gezag bij de beslissing op die aanvraag, onverminderd [artikel 2.14, eerste lid, van de Wet algemene bepalingen omgevingsrecht](../../../../../../wet/wet/algemene/bepalingen/omgevingsrecht/BWBR0024779/README.md), de gevolgen voor de externe veiligheid die de inrichting veroorzaakt voor personen die gebruikmaken van een hoofdweg of landelijke railweg als bedoeld in [artikel 1, eerste lid, onderdelen c en d, van de Tracéwet](../../../../../../wet/tracéwet/BWBR0006147/README.md).  

### Artikel  5  

1.  Het bevoegd gezag neemt bij de vaststelling van een besluit als bedoeld in de [artikelen 3.1, eerste tot en met derde lid](../../../../../../wet/wet/ruimtelijke/ordening/BWBR0020449/README.md), [3.6, eerste lid](../../../../../../wet/wet/ruimtelijke/ordening/BWBR0020449/README.md), [3.26, eerste lid](../../../../../../wet/wet/ruimtelijke/ordening/BWBR0020449/README.md), [3.28, eerste lid](../../../../../../wet/wet/ruimtelijke/ordening/BWBR0020449/README.md), [4.2, eerste lid](../../../../../../wet/wet/ruimtelijke/ordening/BWBR0020449/README.md), of [4.4, eerste lid, onder a, van de Wet ruimtelijke ordening](../../../../../../wet/wet/ruimtelijke/ordening/BWBR0020449/README.md) en bij het verlenen van een omgevingsvergunning waarbij met toepassing van [artikel 2.12, eerste lid, onder a, onder 2° of 3°, of tweede lid, van de Wet algemene bepalingen omgevingsrecht](../../../../../../wet/wet/algemene/bepalingen/omgevingsrecht/BWBR0024779/README.md) van het bestemmingsplan of de beheersverordening wordt afgeweken dan wel krachtens [artikel 11 van de Woningwet](../../../../../../wet/woningwet/BWBR0005181/README.md) van de bouwverordening wordt afgeweken, op grond waarvan de bouw of vestiging van kwetsbare objecten wordt toegelaten, de grenswaarde, genoemd in artikel 8, eerste lid, in acht.   
2.  Het bevoegd gezag houdt bij de vaststelling van een besluit als bedoeld in het eerste lid op grond waarvan de bouw of vestiging van beperkt kwetsbare objecten wordt toegelaten, rekening met de richtwaarde, genoemd in artikel 8, tweede lid.   
3.  Het bevoegd gezag neemt bij de vaststelling van een besluit als bedoeld in het eerste lid, in afwijking van het eerste lid, de bij regeling van Onze Minister vastgestelde afstanden tot kwetsbare objecten in acht en houdt bij de vaststelling van een besluit als bedoeld in het tweede lid, in afwijking van het tweede lid, rekening met de bij die regeling vastgestelde afstanden tot beperkt kwetsbare objecten, indien dat besluit betrekking heeft op een gebied dat geheel of gedeeltelijk ligt binnen het invloedsgebied van een inrichting als bedoeld in artikel 4, vijfde lid, onderdelen a tot en met d.   
4.  Bij regeling van Onze Minister kunnen categorieën van gevallen worden aangewezen waarvoor het plaatsgebonden risico, in afwijking van het derde lid, ter voldoening aan de grenswaarde, bedoeld in het eerste lid, of ter voldoening aan de richtwaarde, bedoeld in het tweede lid, volgens bij die regeling gestelde regels mag worden berekend, indien naar het oordeel van het bevoegd gezag aan die grenswaarde of aan die richtwaarde wordt voldaan door het in acht nemen, onderscheidenlijk het zoveel mogelijk in acht nemen, van een kleinere afstand dan de afstand die door Onze Minister voor die categorie van gevallen overeenkomstig het derde lid is vastgesteld. Het bevoegd gezag betrekt bij zijn oordeel als bedoeld in de eerste zin de aard van de gevaarlijke stoffen die in de inrichting die het plaatsgebonden risico veroorzaakt, toegestaan zijn en de toegepaste maatregelen ter beperking van dat risico.   
5.  Bij regeling van Onze Minister kunnen nadere regels worden gesteld met betrekking tot de afstand die in een geval als bedoeld in het vierde lid tot kwetsbare objecten en beperkt kwetsbare objecten in elk geval wordt aangehouden.  
6. De gemeenteraad geeft geen toepassing aan [artikel 3.1, derde lid, van de Wet ruimtelijke ordening](../../../../../../wet/wet/ruimtelijke/ordening/BWBR0020449/README.md) voor zover het bestemmingsplan de bouw of vestiging van kwetsbare objecten of beperkt kwetsbare objecten toelaat ten aanzien waarvan niet wordt voldaan aan de grenswaarde of de afstanden, bedoeld in het eerste lid, onderscheidenlijk onvoldoende rekening wordt gehouden met de richtwaarde of de afstanden, bedoeld in het tweede lid.  
7.  Het bevoegd gezag betrekt bij de vaststelling van een besluit als bedoeld in [artikel 15, eerste lid, van de Tracéwet](../../../../../../wet/tracéwet/BWBR0006147/README.md), voorzover dat besluit betrekking heeft op de aanleg of wijziging van een hoofdweg of landelijke railweg als bedoeld in [artikel 1, eerste lid, onderdelen c en d, van die wet](../../../../../../wet/tracéwet/BWBR0006147/README.md), de gevolgen voor de externe veiligheid die worden veroorzaakt door een inrichting waarop het [Besluit risico's zware ongevallen 1999](../../../../../../AMvB/besluit/risico's/zware/ongevallen/1999/BWBR0010475/README.md) van toepassing is.  

### §  4  

####Grens- en richtwaarden

### §  4.1  

####Inrichtingen die worden opgericht en in werking gebracht

###Artikel 6 

1. De grenswaarde, bedoeld in artikel 4, eerste lid, voor al dan niet geprojecteerde kwetsbare objecten is 10<sup>–6</sup> per jaar.
2. De richtwaarde, bedoeld in artikel 4, tweede lid, voor al dan niet geprojecteerde beperkt kwetsbare objecten is 10<sup>–6</sup> per jaar.

### §  4.2  

####Inrichtingen waarin of in de werking waarvan een verandering wordt aangebracht

###Artikel 7 

1. De grenswaarde, bedoeld in artikel 4, derde lid, voor al dan niet geprojecteerde kwetsbare objecten is 10<sup>–6</sup> per jaar.
2. De richtwaarde, bedoeld in artikel 4, vierde lid, voor al dan niet geprojecteerde beperkt kwetsbare objecten is 10<sup>–6</sup> per jaar.

### §  4.3  

####Ruimtelijke ordening

### Artikel  8  

1.  De grenswaarde voor kwetsbare objecten in een gebied waarvoor een besluit als bedoeld in artikel 5, eerste lid, wordt vastgesteld, is 10<sup>–6</sup> per jaar.   
2.  De richtwaarde voor beperkt kwetsbare objecten in een gebied waarvoor een besluit als bedoeld in artikel 5, tweede lid, wordt vastgesteld, is 10<sup>–6</sup> per jaar.   
3.  Indien bij de vaststelling van een besluit als bedoeld in het eerste lid zodanige voorschriften aan dat besluit zijn verbonden of op zodanige wijze toepassing is gegeven aan [artikel 2.30](../../../../../../wet/wet/algemene/bepalingen/omgevingsrecht/BWBR0024779/README.md) jo. [2.31, eerste en tweede lid, onder b, van de Wet algemene bepalingen omgevingsrecht](../../../../../../wet/wet/algemene/bepalingen/omgevingsrecht/BWBR0024779/README.md), dat binnen drie jaar na vaststelling van dat besluit aan de grenswaarde, genoemd in het eerste lid, wordt voldaan, is, in afwijking van dat lid, de grenswaarde gedurende die drie jaar 10<sup>–5</sup> per jaar.  

### §  4.4  

####Overige bepalingen met betrekking tot grenswaarden

###Artikel 9 

[Artikel 5.2, derde lid, eerste zin, van de wet](../../../../../../wet/wet/milieubeheer/BWBR0003245/README.md) is niet van toepassing op de grenswaarden, genoemd in de artikelen 6, eerste lid, 7, eerste lid, en 8, eerste en derde lid, en op de richtwaarden, genoemd in de artikelen 6, tweede lid, 7, tweede lid, en 8, tweede lid.

### Artikel  10  

1.  De grenswaarden, genoemd in de artikelen 6, eerste lid, 7, eerste lid, 8, eerste en derde lid, en 24, eerste lid, en de richtwaarden, genoemd in de artikelen 6, tweede lid, 7, tweede lid, en 8, tweede lid, worden in acht genomen, onderscheidenlijk zoveel mogelijk in acht genomen, op de bij regeling van Onze Minister vastgestelde referentiepunten.   
2.  Indien toepassing is gegeven aan artikel 14: 

a. draagt het bevoegd gezag, bedoeld in artikel 4, eerste en derde lid, in afwijking van het eerste lid, ervoor zorg dat bij de vaststelling van een besluit als bedoeld in artikel 4, eerste en derde lid, op de vastgestelde veiligheidscontour aan de desbetreffende grenswaarde wordt voldaan, en  

b. draagt het bevoegd gezag, bedoeld in artikel 5, eerste en tweede lid, ervoor zorg dat bij de vaststelling van een besluit als bedoeld in artikel 5, eerste en tweede lid, de bouw of vestiging van kwetsbare objecten en beperkt kwetsbare objecten binnen de veiligheidscontour niet is toegelaten, tenzij die objecten een functionele binding hebben met een binnen de veiligheidscontour gelegen inrichting als bedoeld in artikel 2, eerste lid, onderdelen a tot en met h, of met het gebied waarvoor de veiligheidscontour is vastgesteld, dan wel die objecten tevens binnen een andere veiligheidscontour zijn gelegen en een functionele binding hebben met een inrichting als bedoeld in artikel 2, eerste lid, onderdelen a tot en met h, binnen die veiligheidscontour, of met het gebied waarvoor die veiligheidscontour is vastgesteld.     
3.  In een geval als bedoeld in het tweede lid, aanhef en onderdeel a, is artikel 4, eerste tot en met zevende lid, niet van toepassing op al dan niet geprojecteerde kwetsbare objecten, onderscheidenlijk al dan niet geprojecteerde beperkt kwetsbare objecten, binnen de veiligheidscontour en in een geval als bedoeld in het tweede lid, aanhef en onderdeel b, is artikel 5, eerste en tweede lid, niet van toepassing.  

### §  4.5  

####Bepaling met betrekking tot afstanden

###Artikel 11 

De afstanden tot al dan niet geprojecteerde kwetsbare en beperkt kwetsbare objecten, bedoeld in artikel 4, vijfde lid, en de afstanden tot kwetsbare en beperkt kwetsbare objecten, bedoeld in artikel 5, derde lid, worden in acht genomen, onderscheidenlijk zoveel mogelijk in acht genomen, op de bij regeling van Onze Minister vastgestelde referentiepunten.

### §  5  

####Verantwoording van het groepsrisico

### Artikel  12  

1.  Indien het bevoegd gezag een besluit als bedoeld in artikel 4, eerste tot en met vijfde lid, vaststelt, wordt in de motivering van het desbetreffende besluit in elk geval vermeld: 

a. de aanwezige dichtheid van personen in het invloedsgebied van de desbetreffende inrichting op het tijdstip waarop dat besluit wordt vastgesteld;  

b. het groepsrisico van de inrichting waarop dat besluit betrekking heeft en in een geval als bedoeld in artikel 4, derde lid, tevens de bijdrage van de verandering van de inrichting aan het totale groepsrisico van de inrichting, vergeleken met de kans op een ongeval met 10 of meer dodelijke slachtoffers van ten hoogste 10<sup>–5</sup> per jaar, met de kans op een ongeval met 100 of meer dodelijke slachtoffers van ten hoogste 10<sup>–7</sup> per jaar en met de kans op een ongeval met 1000 of meer dodelijke slachtoffers van ten hoogste 10<sup>–9</sup> per jaar;  

c. de mogelijkheden en de voorgenomen maatregelen tot beperking van het groepsrisico in de nabije toekomst;  

d. de mogelijkheden tot voorbereiding van bestrijding en beperking van de omvang van een ramp of zwaar ongeval in de inrichting waarop dat besluit betrekking heeft, en  

e. de mogelijkheden voor personen die zich bevinden in het invloedsgebied van de inrichting waarop dat besluit betrekking heeft, om zich in veiligheid te brengen indien zich in die inrichting een ramp of zwaar ongeval voordoet.     
2.  Alvorens het bevoegd gezag een besluit als bedoeld in het eerste lid vaststelt, voert dat bevoegd gezag overleg met burgemeester en wethouders van de gemeenten waarvan het grondgebied geheel of gedeeltelijk ligt binnen het invloedsgebied van de desbetreffende inrichting.   
3.  Voorafgaand aan de vaststelling van een besluit als bedoeld in het eerste lid stelt het bevoegd gezag, bedoeld in het eerste lid, het bestuur van de veiligheidsregio waarin de inrichting ligt waarop dat besluit betrekking heeft, in de gelegenheid om in verband met het groepsrisico advies uit te brengen over de mogelijkheden tot voorbereiding van bestrijding en beperking van de omvang van een ramp en over de zelfredzaamheid van personen in het invloedsgebied van de inrichting.  

### Artikel  13  

1.  Indien het bevoegd gezag een besluit vaststelt als bedoeld in [artikel 3.1, eerste tot en met derde lid](../../../../../../wet/wet/ruimtelijke/ordening/BWBR0020449/README.md), [3.26, eerste lid](../../../../../../wet/wet/ruimtelijke/ordening/BWBR0020449/README.md), of [3.28, eerste lid, van de Wet ruimtelijke ordening](../../../../../../wet/wet/ruimtelijke/ordening/BWBR0020449/README.md) of een omgevingsvergunning verleent waarbij met toepassing van [artikel 2.12, eerste lid, onder a, onder 2° of 3°, of tweede lid, van de Wet algemene bepalingen omgevingsrecht](../../../../../../wet/wet/algemene/bepalingen/omgevingsrecht/BWBR0024779/README.md) van het bestemmingsplan of de beheersverordening wordt afgeweken dan wel krachtens [artikel 11 van de Woningwet](../../../../../../wet/woningwet/BWBR0005181/README.md) van de bouwverordening wordt afgeweken, op grond waarvan de bouw of vestiging van kwetsbare of beperkt kwetsbare objecten wordt toegelaten, wordt in de toelichting bij of in de ruimtelijke onderbouwing van het desbetreffende besluit, behoudens het vierde lid, in elk geval vermeld: 

a. de aanwezige en de op grond van dat besluit te verwachten dichtheid van personen in het invloedsgebied van de inrichting of inrichtingen die het groepsrisico mede veroorzaakt of veroorzaken, voorzover het invloedsgebied ligt binnen het gebied waarop dat besluit betrekking heeft, op het tijdstip waarop dat besluit wordt vastgesteld;  

b. het groepsrisico per inrichting op het tijdstip waarop dat besluit wordt vastgesteld en de bijdrage van de in dat besluit toegelaten kwetsbare en beperkt kwetsbare objecten aan de hoogte van het groepsrisico, vergeleken met de kans op een ongeval met 10 of meer dodelijke slachtoffers van ten hoogste 10<sup>–5</sup> per jaar, met de kans op een ongeval met 100 of meer dodelijke slachtoffers van ten hoogste 10<sup>–7</sup> per jaar en met de kans op een ongeval met 1000 of meer dodelijke slachtoffers van ten hoogste 10<sup>–9</sup> per jaar;  

c. indien mogelijk, de maatregelen ter beperking van het groepsrisico die worden toegepast door degene die de inrichting drijft, die dat risico mede veroorzaakt en, indien van toepassing, de voorschriften die zijn of worden verbonden aan de voor die inrichting geldende omgevingsvergunning, bedoeld in [artikel 2.1, eerste lid, aanhef en onder e, van de Wet algemene bepalingen omgevingsrecht](../../../../../../wet/wet/algemene/bepalingen/omgevingsrecht/BWBR0024779/README.md);  

d. indien mogelijk, de maatregelen ter beperking van het groepsrisico die in dat besluit zijn opgenomen;  

e. de voorschriften ter beperking van het groepsrisico die het bevoegd gezag voornemens is te verbinden aan de voor een inrichting, die behoort tot een categorie van inrichtingen ten behoeve waarvan dat besluit wordt vastgesteld, te verlenen omgevingsvergunning, bedoeld in [artikel 2.1, eerste lid, aanhef en onder e, van de Wet algemene bepalingen omgevingsrecht](../../../../../../wet/wet/algemene/bepalingen/omgevingsrecht/BWBR0024779/README.md);  

f. de voor- en nadelen van andere mogelijkheden voor ruimtelijke ontwikkelingen met een lager groepsrisico;  

g. de mogelijkheden en de voorgenomen maatregelen tot beperking van het groepsrisico in de nabije toekomst;  

h. de mogelijkheden tot voorbereiding van bestrijding en beperking van de omvang van een ramp in de inrichting die het groepsrisico veroorzaakt of mede veroorzaakt, waarvan de gevolgen zich uitstrekken buiten die inrichting, en  

i. de mogelijkheden voor personen die zich bevinden in het invloedsgebied van de inrichting die het groepsrisico veroorzaakt of mede veroorzaakt, om zich in veiligheid te brengen indien zich in die inrichting een ramp voordoet.     
2.  Alvorens het bevoegd gezag een besluit als bedoeld in het eerste lid vaststelt, voert dat bevoegd gezag overleg met het bestuursorgaan dat bevoegd is tot het verlenen van een omgevingsvergunning voor een inrichting die mede bepalend is voor de hoogte van het groepsrisico in het gebied waarop dat besluit betrekking heeft.   
3.  Voorafgaand aan de vaststelling van een besluit als bedoeld in het eerste lid stelt het bevoegd gezag, bedoeld in het eerste lid, het bestuur van de veiligheidsregio waarin het gebied ligt waarop dat besluit betrekking heeft, in de gelegenheid om in verband met het groepsrisico advies uit te brengen over de mogelijkheden tot voorbereiding van bestrijding en beperking van de omvang van een ramp en over de zelfredzaamheid van personen in het invloedsgebied van de inrichting.   
4.  In afwijking van het eerste lid kan het bevoegd gezag in de toelichting bij of in de ruimtelijke onderbouwing van een besluit als bedoeld in het eerste lid, verwijzen naar een gemeentelijke, regionale of provinciale structuurvisie als bedoeld in de [Wet ruimtelijke ordening](../../../../../../wet/wet/ruimtelijke/ordening/BWBR0020449/README.md), indien in die structuurvisie een samenhangende visie is opgenomen over de gewenste planologische ontwikkeling van een breder gebied in relatie tot voorkoming of bestrijding van een ramp en in die structuurvisie ten minste aandacht is besteed aan de onderwerpen, bedoeld in het eerste lid, onderdelen f tot en met i.  

### §  6  

####Vaststelling plaatsgebonden risico en groepsrisico

### Artikel  14  

1.  Het bevoegd gezag, bedoeld in artikel 4, eerste tot en met vierde lid, kan in overeenstemming met het bevoegd gezag, bedoeld in artikel 5, eerste en tweede lid, voor inrichtingen als bedoeld in artikel 2, eerste lid, onderdelen a tot en met h, of voor een gebied waarin die inrichtingen zijn gelegen, de ligging van de veiligheidscontour vaststellen waar het plaatsgebonden risico op het tijdstip van vaststelling van die contour, op grond van de krachtens [artikel 2.1, eerste lid, aanhef en onder e, van de Wet algemene bepalingen omgevingsrecht](../../../../../../wet/wet/algemene/bepalingen/omgevingsrecht/BWBR0024779/README.md) voor de desbetreffende inrichting of de desbetreffende afzonderlijke inrichtingen geldende omgevingsvergunning, ten hoogste 10<sup>–6</sup> is.   
2.  De berekening van het plaatsgebonden risico, bedoeld in het eerste lid, wordt uitgevoerd volgens bij regeling van Onze Minister gestelde regels.   
3.  Bij de vaststelling van een veiligheidscontour als bedoeld in het eerste lid kunnen worden betrokken: 

a. de met betrekking tot de desbetreffende inrichting en het gebied waarin die inrichting is gelegen, redelijkerwijs te verwachten ontwikkelingen die van belang zijn met het oog op de externe veiligheid;  

b. de mogelijke cumulatie van het plaatsgebonden risico in verband met de aanwezigheid van andere inrichtingen, en  

c. de mogelijkheden om het groepsrisico zoveel mogelijk te beperken.     
4.  Indien toepassing wordt gegeven aan het eerste of derde lid, wordt de veiligheidscontour zodanig vastgesteld dat binnen die contour, voor zover het kwetsbare objecten betreft, uitsluitend kwetsbare objecten die een functionele binding hebben met een inrichting als bedoeld in artikel 2, eerste lid, onderdelen a tot en met h, of met het gebied waarvoor de veiligheidscontour wordt vastgesteld, aanwezig of geprojecteerd zijn. De eerste volzin geldt niet met betrekking tot kwetsbare objecten binnen de veiligheidscontour die tevens zijn gelegen in een andere veiligheidscontour en een functionele binding hebben met een inrichting als bedoeld in artikel 2, eerste lid, onderdelen a tot en met h, binnen die veiligheidscontour, of met het gebied waarvoor die veiligheidscontour is vastgesteld.   
5.  Op de voorbereiding van een besluit tot vaststelling van de veiligheidscontour, bedoeld in het eerste lid, is [afdeling 3.4 van de Algemene wet bestuursrecht](../../../../../../wet/algemene/wet/bestuursrecht/BWBR0005537/README.md) van toepassing.   
6.  Degene die een inrichting drijft binnen het gebied waarvoor het bevoegd gezag, bedoeld in het eerste lid, voornemens is toepassing te geven aan het eerste lid, verstrekt op verzoek van dat bevoegd gezag de gegevens benodigd voor de vaststelling van de veiligheidscontour, met dien verstande dat geen gegevens hoeven te worden verstrekt indien daarvoor berekeningen nodig zijn.   
7.  Het zesde lid blijft buiten toepassing indien de gegevens eerder aan het bevoegd gezag zijn verstrekt.   
8.  Het verzoek van het bevoegd gezag, bedoeld in het zesde lid, wordt schriftelijk gedaan en vermeldt een termijn van ten hoogste drie maanden waarbinnen aan dat verzoek wordt voldaan.  

### Artikel  15  

1.  Het bevoegd gezag draagt bij de vaststelling van een besluit als bedoeld in artikel 4, eerste tot en met vierde lid, ervoor zorg dat dat besluit steunt op een berekening van het plaatsgebonden risico en het groepsrisico, die is uitgevoerd volgens bij regeling van Onze Minister gestelde regels, indien dat besluit betrekking heeft op: 

a. een inrichting als bedoeld in artikel 2, eerste lid, onderdelen a tot en met d;  

b. een inrichting als bedoeld in artikel 2, eerste lid, onderdeel f, indien: 

1°. tot de inrichting een of meer opslagvoorzieningen voor de opslag van stoffen als bedoeld in artikel 2, eerste lid, onderdeel f, behoren met een vloeroppervlak van meer dan 2500 m<sup>2</sup>, of  

2°. in die inrichting gevaarlijke stoffen of preparaten die bij of krachtens het [Besluit verpakking en aanduiding milieugevaarlijke stoffen en preparaten](../../../../../../AMvB/besluit/verpakking/en/aanduiding/milieugevaarlijke/stoffen/en/preparaten/BWBR0004220/README.md) zijn ingedeeld als zeer vergiftig, of gevaarlijke stoffen van ADR klasse 6.1, verpakkingsgroep I, in verpakkingseenheden van meer dan 100 kg, in de open lucht worden gelost en geladen, of    

c. een inrichting waarin een koel- of vriesinstallatie aanwezig is als bedoeld in artikel 2, eerste lid, onderdeel g, met een inhoud van 10 000 kg ammoniak of meer.     
2.  Het bevoegd gezag, bedoeld in het eerste lid, maakt geen gebruik van gegevens met betrekking tot het plaatsgebonden risico en het groepsrisico die aan hem zijn verstrekt door degene die de inrichting drijft, indien die gegevens meer dan vijf jaar voor het tijdstip van de vaststelling van een besluit als bedoeld in het eerste lid voor de laatste maal zijn geactualiseerd.  

### Artikel  16  

Artikel 15 is van overeenkomstige toepassing op een besluit als bedoeld in artikel 5, eerste en tweede lid, dat betrekking heeft op een gebied dat geheel of gedeeltelijk ligt binnen het invloedsgebied van een inrichting als bedoeld in artikel 15, eerste lid, onderdelen a tot en met d. 

### §  7  

####Sanering

###Artikel 17 

1. Indien op het tijdstip van inwerkingtreding van dit besluit het plaatsgebonden risico voor een kwetsbaar object, veroorzaakt door een inrichting als bedoeld in artikel 15, eerste lid, onderdelen a tot en met d, hoger is dan 10<sup>–5</sup> per jaar, draagt het bevoegd gezag, bedoeld in de artikelen 4 en 5, ervoor zorg dat binnen drie jaar na dat tijdstip het plaatsgebonden risico die grenswaarde niet meer overschrijdt.
2. Indien op het tijdstip van inwerkingtreding van dit besluit de afstand van een inrichting als bedoeld in artikel 4, vijfde lid, onderdelen a tot en met d, tot een kwetsbaar object kleiner is dan de bij regeling van Onze Minister vastgestelde afstand tot kwetsbare objecten, draagt het bevoegd gezag, bedoeld in de artikelen 4 en 5, ervoor zorg dat binnen drie jaar na dat tijdstip wordt voldaan aan de bij die regeling vastgestelde afstand.
3. Het eerste en tweede lid zijn van toepassing op een op het tijdstip van inwerkingtreding van dit besluit geprojecteerd kwetsbaar object, met dien verstande dat de termijn, genoemd in het eerste en tweede lid,aanvangt op het tijdstip waarop een voor dat object verleende vergunning als bedoeld in [artikel 40, eerste lid, van de Woningwet](../../../../../../wet/woningwet/BWBR0005181/README.md) onherroepelijk is geworden.
4. In de gevallen, bedoeld in het eerste lid en derde lid, voorzover het derde lid betrekking heeft op het eerste lid, wordt het plaatsgebonden risico berekend volgens bij regeling van Onze Minister gestelde regels.
5. Voor de toepassing van het eerste en tweede lid gelden met betrekking tot een LPG-tankstation als bedoeld in de artikelen 15, eerste lid, onderdeel b, en 4, vijfde lid, onderdeel a, in afwijking van de [voorschriften 4.6.1 en 4.6.2 van bijlage I bij het Besluit LPG-tankstations milieubeheer](../../../../../../AMvB/besluit/lpg-tankstations/milieubeheer/BWBR0004327/README.md), de grenswaarde, genoemd in het eerste lid, onderscheidenlijk de bij regeling van Onze Minister vastgestelde afstand tot kwetsbare objecten.
6. Artikel 10, eerste lid, is van overeenkomstige toepassing op de grenswaarde, genoemd in het eerste lid, en bedoeld in het derde lid.
7. Artikel 11 is van overeenkomstige toepassing op de bij regeling van Onze Minister vastgestelde afstanden, bedoeld in het tweede lid.
8. Dit artikel is niet van toepassing op een kwetsbaar object binnen een gebied waarvoor overeenkomstig artikel 14 een veiligheidscontour is vastgesteld.

###Artikel 18 

1. Onverminderd artikel 17, eerste lid, draagt het bevoegd gezag, bedoeld in de artikelen 4 en 5, indien het plaatsgebonden risico wordt veroorzaakt door een inrichting als bedoeld in artikel 15, eerste lid, onderdelen a tot en met d, ervoor zorg dat ten aanzien van een kwetsbaar object op het tijdstip van inwerkingtreding van dit besluit zo spoedig mogelijk na dat tijdstip doch uiterlijk 1 januari 2010 wordt voldaan aan de grenswaarde 10<sup>–6</sup> per jaar.
2. Indien op het tijdstip van inwerkingtreding van dit besluit de afstand van een inrichting als bedoeld in artikel 4, vijfde lid, onderdelen a tot en met d, tot een kwetsbaar object kleiner is dan de bij regeling van Onze Minister vastgestelde afstand tot kwetsbare objecten, draagt het bevoegd gezag, bedoeld in de artikelen 4 en 5, onverminderd artikel 17, tweede lid, ervoor zorg dat zo spoedig mogelijk na dat tijdstip doch uiterlijk 1 januari 2010 wordt voldaan aan de bij die regeling vastgestelde afstand.
3. Onverminderd artikel 17, derde lid, zijn het eerste en tweede lid van toepassing op een op het tijdstip van inwerkingtreding van dit besluit geprojecteerd kwetsbaar object, met dien verstande dat de verplichting, bedoeld in het eerste en tweede lid, geldt vanaf het tijdstip waarop een voor dat object verleende vergunning als bedoeld in [artikel 40, eerste lid, van de Woningwet](../../../../../../wet/woningwet/BWBR0005181/README.md) onherroepelijk is geworden.
4. In de gevallen, bedoeld in het eerste lid en derde lid, voorzover het derde lid betrekking heeft op het eerste lid, wordt het plaatsgebonden risico berekend volgens bij regeling van Onze Minister gestelde regels.
5. Artikel 10, eerste lid, is van overeenkomstige toepassing op de grenswaarde, genoemd in het eerste lid, en bedoeld in het derde lid.
6. Artikel 11 is van overeenkomstige toepassing op de bij regeling van Onze Minister vastgestelde afstanden, bedoeld in het tweede lid.
7. Dit artikel is niet van toepassing op een kwetsbaar object binnen een gebied waarvoor overeenkomstig artikel 14 een veiligheidscontour is vastgesteld.

### Artikel  19  

Het bevoegd gezag, bedoeld in artikel 4, eerste tot en met vierde lid, stelt na overleg met het bevoegd gezag, bedoeld in artikel 5, eerste en tweede lid, een programma vast waarin is aangegeven op welke wijze uitvoering wordt gegeven aan artikel 18, eerste en tweede lid, en, voorzover aannemelijk is dat voor 1 januari 2010 een vergunning als bedoeld in [artikel 40, eerste lid, van de Woningwet](../../../../../../wet/woningwet/BWBR0005181/README.md) wordt verleend, aan artikel 18, derde lid. 

### §  8  

####Overige bepalingen

### Artikel  20  

1.  Indien op grond van een gewijzigd inzicht met betrekking tot het plaatsgebonden risico blijkt dat het door een inrichting als bedoeld in artikel 2, eerste lid, onderdelen a tot en met h, veroorzaakte plaatsgebonden risico voor een al dan niet geprojecteerd kwetsbaar object hoger is dan 10<sup>–6</sup> per jaar en dat inzicht leidt tot bij regeling van Onze Minister te stellen nadere regels met betrekking tot de vaststelling van dat risico, draagt het bevoegd gezag, bedoeld in de artikelen 4 en 5, ervoor zorg dat, in afwijking van artikel 18, binnen drie, onderscheidenlijk vijf jaar, na het tijdstip van inwerkingtreding van die regels, het plaatsgebonden risico de desbetreffende grenswaarde niet meer overschrijdt.   
2.  Artikel 10, eerste lid, is van overeenkomstige toepassing op de grenswaarden, genoemd in het eerste lid.  

###Artikel 21 

Onze Minister geeft voor 1 januari 2009 aan of de bij dit besluit gestelde grens- en richtwaarden herziening behoeven.

### Artikel  22  

1.  Bij regeling van Onze Minister kunnen gebieden worden aangewezen waarvoor: 

a. op een later tijdstip dan genoemd in artikel 18, eerste en tweede lid, wordt voldaan aan de grenswaarde, genoemd in artikel 18, eerste lid, en bedoeld in artikel 18, derde lid, of aan de afstanden, bedoeld in artikel 18, tweede lid;  

b. in afwijking van artikel 18, eerste lid, een grenswaarde geldt die gelijk is aan de waarde voor het plaatsgebonden risico voor een kwetsbaar object, die aanwezig is op het tijdstip waarop de aanwijzing plaatsvindt, of  

c. in afwijking van artikel 18, tweede lid, een afstand geldt die gelijk is aan de afstand tot een kwetsbaar object, die aanwezig is op het tijdstip waarop de aanwijzing plaatsvindt.     
2.  Onze Minister wijst geen gebieden als bedoeld in het eerste lid aan: 

a. waarin het plaatsgebonden risico voor een kwetsbaar object hoger is dan 10<sup>–5</sup> per jaar of met de daarmede overeenkomende bij regeling van Onze Minister vastgestelde afstand;  

b. waarvoor onvoldoende aannemelijk is dat het plaatsgebonden risico niet kan worden verminderd door toepassing van het bepaalde bij of krachtens [artikel 2.22 van de Wet algemene bepalingen omgevingsrecht](../../../../../../wet/wet/algemene/bepalingen/omgevingsrecht/BWBR0024779/README.md), of  

c. waarvoor onvoldoende is aangetoond dat een zwaarwegend belang overschrijding van de grenswaarde, genoemd in artikel 18, eerste lid, en bedoeld in artikel 18, derde lid, of het niet in acht nemen van de afstanden, bedoeld in artikel 18, tweede lid, noodzakelijk maakt.     
3.  In een geval als bedoeld in het eerste lid, onderdeel a, draagt het bevoegd gezag, bedoeld in de artikelen 4 en 5, ervoor zorg dat op het tijdstip, bedoeld in dat onderdeel, voor het bij regeling van Onze Minister aangewezen gebied wordt voldaan aan de grenswaarde, genoemd in artikel 18, eerste lid, en bedoeld in artikel 18, derde lid, of aan de afstanden, bedoeld in artikel 18, tweede lid.   
4.  Op de voorbereiding van een aanwijzing als bedoeld in het eerste lid is [afdeling 3.4 van de Algemene wet bestuursrecht](../../../../../../wet/algemene/wet/bestuursrecht/BWBR0005537/README.md) van toepassing.  

### Artikel  23  

Een regeling van Onze Minister als bedoeld in dit besluit wordt vastgesteld in overeenstemming met Onze ministers die het mede aangaat. 

### §  9  

####Overgangs- en slotbepalingen

### Artikel  24  

1.  Indien voor een inrichting voor het tijdstip van inwerkingtreding van dit besluit een vergunning als bedoeld in [artikel 8.1, eerste lid](../../../../../../wet/wet/milieubeheer/BWBR0003245/README.md), of [artikel 8.1, tweede lid](../../../../../../wet/wet/milieubeheer/BWBR0003245/README.md), juncto [artikel 8.1, eerste lid, van de wet](../../../../../../wet/wet/milieubeheer/BWBR0003245/README.md) is verleend, is, in afwijking van artikel 7, eerste lid, de grenswaarde, bedoeld in artikel 4, derde lid, voor al dan niet geprojecteerde kwetsbare objecten zoveel hoger als overeenkomt met de waarde die gelijk is aan het plaatsgebonden risico dat door de desbetreffende inrichting op het tijdstip van de aanvraag om een vergunning werd veroorzaakt, met dien verstande dat die waarde niet hoger is dan 10<sup>–5</sup> per jaar. Indien de waarde, bedoeld in de eerste zin, hoger is dan of gelijk aan 10<sup>–5</sup> per jaar, dan is de grenswaarde, bedoeld in artikel 4, derde lid, 10<sup>–5</sup> per jaar.   
2.  Artikel 18 is onverminderd van toepassing in een geval als bedoeld in het eerste lid.  

###Artikel 25 

Op een bestemmingsplan waarvan het ontwerp voor het tijdstip van inwerkingtreding van dit besluit overeenkomstig [artikel 23, eerste lid, van de Wet op de Ruimtelijke Ordening](../../../../../../wet/wet/op/de/ruimtelijke/ordening/BWBR0002375/README.md) ter inzage is gelegd en na dat tijdstip overeenkomstig [artikel 25 van die wet](../../../../../../wet/wet/op/de/ruimtelijke/ordening/BWBR0002375/README.md) wordt vastgesteld, is artikel 13 niet van toepassing.

### Artikel  26  

1.  Dit besluit treedt in werking op een bij koninklijk besluit te bepalen tijdstip dat voor de verschillende artikelen of onderdelen daarvan verschillend kan worden vastgesteld.   
2.  Indien het tijdstip waarop artikel 18 voor een categorie van inrichtingen als bedoeld in artikel 2, eerste lid, onderdelen b tot en met h, in werking treedt, ertoe leidt dat het redelijkerwijs niet mogelijk is om met betrekking tot een tot die categorie behorende inrichting voor 1 januari 2010 aan artikel 18, eerste of tweede lid, te voldoen, wordt in artikel 18, eerste en tweede lid, «1 januari 2010» telkens vervangen door: binnen vijf jaar na het tijdstip waarop artikel 18 met betrekking tot de desbetreffende inrichting in werking is getreden,.  

### Artikel  27  

Dit besluit wordt aangehaald als: Besluit externe veiligheid inrichtingen. 

Lasten en bevelen dat dit besluit met de daarbij behorende nota van toelichting in het Staatsblad zal worden geplaatst.   

's-Gravenhage 
27 mei 2004  
Beatrix  

De Staatssecretaris van Volkshuisvesting, Ruimtelijke Ordening en Milieubeheer ,  
P. L. B. A. van  Geel   

de *tiende* juni 2004 

De Minister van Justitie , 
J. P. H. Donner    
