<meta http-equiv='Content-Type' content='text/html; charset=utf-8' />

##Besluit van 4 april 1986, tot uitvoering van de artikelen 4, 6 en 9 van de Wet effectenhandel

Wij Beatrix, bij de gratie Gods, Koningin der Nederlanden, Prinses van Oranje-Nassau, enz. enz. enz.

Op de voordracht van Onze Minister van Financiën van 29 oktober 1985, nr. 385-13065, Generale Thesaurie, Directie Binnenlands Geldwezen Afdeling Financiële Markten en Instellingen;

Gelet op de artikelen 4, 6 en 9, van de Wet effectenhandel (*Stb.* 1985, 570);

De Raad van State gehoord (advies van 25 februari 1986, nr. W06.85.0576/05.6.07);

Gezien het nader rapport van Onze Minister van Financiën van 26 maart 1986, nr. 386-4000; Generale Thesaurie, Directie Binnenlands Geldwezen, Afdeling Financiële Markten en Instellingen;
Hebben goedgevonden en verstaan:     
### Hoofdstuk  I  

####Inleidende bepalingen

### Artikel  1  

In dit besluit wordt onder de wet verstaan: de Wet effectenhandel (*Stb.* 1985, 570).  

### Hoofdstuk  II  

####Aanbieden van effecten

### Artikel  2  

Het prospectus, bedoeld in artikel 4 van de wet, dient de volgende gegevens te bevatten: 

a. voor aandelen, optiebewijzen, warrants, inschrijvingen in aandelenregisters, winst- en oprichtersbewijzen en soortgelijke waardepapieren dan wel rechten: de gegevens als bedoeld in de rubrieken 1.1 tot en met 8.2 en 9.1 tot en met 9.15 van de bij dit besluit behorende bijlage A;  

b. voor schuldbrieven, inschrijvingen in schuldregisters en soortgelijke waardepapieren dan wel rechten: de gegevens als bedoeld in de rubrieken 1.1 tot en met 8.2 en 10.1 tot en met 10.19 van de bij dit besluit behorende bijlage A;  

c. voor certificaten van aandelen en soortgelijke waardepapieren: de gegevens als bedoeld in de rubrieken 11.1 tot en met 12.7 van de bij dit besluit behorende bijlage A alsmede met betrekking tot de onderliggende waarden de gegevens in de rubrieken 1.1 tot en met 8.2 en 9.1 tot en met 9.15 van de bij dit besluit behorende bijlage A;  

d. voor opties en soortgelijke rechten: de gegevens als bedoeld in de rubrieken 13.1 tot en met 16.5 van de bij dit besluit behorende bijlage A;  

e. voor rechten op overdracht op termijn van zaken waarvan de rechten op overdracht op een termijnbeurs plegen te worden verhandeld: de gegevens als bedoeld in de rubrieken 17.1 tot en met 20.6 van de bij dit besluit behorende bijlage A;  

f. voor recepissen van waarden als hiervoor bedoeld: de gegevens als bedoeld in de rubrieken van de bij dit besluit behorende bijlage A die van toepassing zijn op de effecten waarvoor de recepissen worden uitgegeven.    

### Hoofdstuk  III  

####Bemiddelen bij effectentransacties

### Artikel  3  

In dit hoofdstuk wordt onder de aanvrager verstaan de aanvrager van een vergunning als bedoeld in artikel 6 van de wet.  

### Artikel  4  

1.  Een ieder die in de uitoefening van het bedrijf gerechtigd zal zijn tot het aangaan van bemiddelingstransacties dient ten minste twee volle jaren naar behoren werkzaam te zijn geweest als gemachtigde of bestuurder van een onderneming die de bemiddeling bij effectentransacties tot bedrijf heeft en te beschikken over een in voornoemde periode opgedane relevante werkervaring, gelet op de soort van effecten waarin het bedrijf zijn bemiddeling zal aanbieden.   
2.  De aanvrager dient bij de aanvraag stukken over te leggen waaruit blijkt dat aan de vereisten van het eerste lid wordt voldaan.   
3.  De aanvrager dient bij de aanvraag: 

a. opgave te doen van naam, woonadres, datum en plaats van geboorte van een ieder die in de uitoefening van het bedrijf gerechtigd zal zijn tot het aangaan van bemiddelingstransacties alsmede van een ieder die ten aanzien van leiding en personeel van het bedrijf onmiddellijk of middellijk benoemings- en ontslagrecht heeft;  

b. ten aanzien van elke onder *a* bedoelde persoon een door het bevoegde gezag afgegeven verklaring omtrent het gedrag over te leggen.     

### Artikel  5  

1.  De aanvrager dient te beschikken over een eigen vermogen of een garantie van een in een Lid-Staat van de Europese Gemeenschappen gevestigde kredietinstellingen van ten minste f 250 000.   
2.  De aanvrager dient bij de aanvraag een verklaring van een deskundige als bedoeld in [artikel 393, eerste lid, van boek 2 van het Burgerlijk Wetboek](../../wet/burgerlijk/wetboek/boek/2/BWBR0003045/README.md) dan wel een jaarrekening over het laatst verstreken boekjaar voorzien van een verklaring van een deskundige als bedoeld in [artikel 393, eerste lid, van boek 2 van het Burgerlijk Wetboek](../../wet/burgerlijk/wetboek/boek/2/BWBR0003045/README.md) over te leggen waaruit blijkt dat aan het vereiste van het eerste lid wordt voldaan.   

### Artikel  6  

1.  De aanvrager dient met een of meer in een Lid-Staat van de Europese Gemeenschappen gevestigde kredietinstelling(en) en alle cliënten voor wier rekening hij in de uitoefening van zijn bedrijf zal bemiddelen een overeenkomst of overeenkomsten te sluiten die uitsluitend de grondslag zal of zullen vormen voor de bemiddelingswerkzaamheden. In deze overeenkomst(en) dient in ieder geval te zijn bepaald dat: 

a. de bemiddelaar niet zelfstandig over gelden en effecten van cliënten kan beschikken onderscheidenlijk de gelden en effecten van cliënten kan bewaren; en  

b. de gelden en effecten van de cliënten worden gedeponeerd bij een of meer kredietinstellingen waarmee de overeenkomst(en) als bedoeld in de aanhef van dit artikel wordt (worden) gesloten.     
2.  De aanvrager dient bij de aanvraag over te leggen: 

a. een model van de overeenkomst(en) als bedoeld in het eerste lid;  

b. de bereidverklaring van de kredietinstelling(en) om een overeenkomst of overeenkomsten volgens dat model aan te gaan;  

c. naam en plaats van vestiging van de kredietinstelling(en).     

### Artikel  7  

1.  De aanvrager dient een administratief systeem te hanteren waaruit genoegzaam op de in het tweede lid genoemde termijn ten minste moet blijken: 

a. de stand van bezittingen en schulden;  

b. de verstrekte en verkregen garanties, zekerheden en andere rechten en verplichtingen die van invloed kunnen zijn op het eigen vermogen;  

c. de voor eigen rekening en rekening van derden verrichte transacties en overige handelingen inzake effecten onderverdeeld naar: 

1°. het aantal en soorten van effecten waarop deze betrekking hebben;  

2°. de gehanteerde limietkoersen en andere voorwaarden;  

3°. de namen en adressen van wederpartijen;  

4°. de koersen waartegen de transacties tot stand zijn gekomen;  

5°. de datum en plaats van totstandkoming;  

6°. de financiële verplichtingen voor derden die voortvloeien uit de voor hun rekening verrichte transacties;  

7°. de aan de bemiddelaar in rekening gebrachte provisies en overige kosten;    

d. de voor eigen rekening en rekening van derden te verrichten transacties en overige handelingen inzake effecten, onderverdeeld naar: 

1°. de aantallen en soorten van de effecten waarop de transacties betrekking hebben;  

2°. de te hanteren limietkoersen en andere voorwaarden;    

e. de aan derden in rekening gebrachte kosten ter zake van voor hun rekening uitgevoerde transacties en overige handelingen inzake effecten onderverdeeld naar: 

1°. de koersen, provisies, opslagen en overige kosten;  

2°. de aantallen en soorten effecten waarop de kosten betrekking hebben;    

f. de kosten en opbrengsten in een maand.     
2.  De in het eerste lid onder *a* tot en met *e* bedoelde gegevens dienen dagelijks uit het administratieve systeem te blijken, de onder *f* bedoelde gegevens, maandelijks binnen twee weken na het verstrijken van die maand.   
3.  De aanvrager dient bij de aanvraag een model van het administratief systeem bedoeld in het eerste lid over te leggen.   

### Artikel  8  

1.  De aanvrager dient in de uitoefening van zijn bedrijf ter zake van iedere transactie of overige handeling inzake effecten voor rekening van een cliënt, een effectennota uit te reiken die voor zover van toepassing bevat: 

a. de geadresseerde;  

b. de aard van de transactie of handeling;  

c. het aantal en de soort van de effecten;  

d. de koers waartegen de transactie is uitgevoerd;  

e. de valutadatum;  

f. datum, plaats van uitvoering en de beurs waar de handeling of transactie is uitgevoerd;  

g. de provisies, kosten en opslagen die aan de cliënt in rekening worden gebracht.     
2.  De aanvrager dient bij de aanvraag een model van de effectennota als bedoeld in het eerste lid over te leggen.   

### Artikel  9  

1.  De aanvrager dient ten minste de volgende informatie ten aanzien van het bedrijf schriftelijk beschikbaar te hebben en desgevraagd aan een ieder te verstrekken: 

a. de gegevens omtrent zijn bedrijf welke ingevolge wettelijk voorschrift in het handelsregister moeten worden opgenomen;  

b. de algemene voorwaarden die op overeenkomsten met cliënten van toepassing zijn;  

c. de provisies, kosten en opslagen die de aanvrager in de uitoefening van zijn bedrijf aan cliënten in rekening zal brengen.     
2.  De aanvrager dient bij de aanvraag een afschrift van de in het eerste lid bedoelde informatie over te leggen.   

### Hoofdstuk  IV  

####Fonds voor gemene rekening

### Artikel  10  

Het prospectus, bedoeld in artikel 9, tweede lid, van de wet dient de gegevens te bevatten als bedoeld in de rubrieken 1.1 tot en met 5.8 van de bij dit besluit behorende bijlage B.  

### Artikel  11  

De aanvrager in dit hoofdstuk is de aanvrager als bedoeld in artikel 9, tweede lid, van de wet.  

### Artikel  12  

1.  Een ieder die in de uitoefening van het bedrijf gerechtigd zal zijn tot het beleggen van de middelen van het fonds waartoe de deelneming wordt opengesteld, dient ten minste twee volle jaren naar behoren werkzaam te zijn geweest als gemachtigde of bestuurder van een onderneming die het beheren van vermogen(s) tot bedrijf heeft en te beschikken over een in voornoemde periode opgedane relevante werkervaring, gelet op het voorgenomen beleggingsbeleid binnen het fonds.   
2.  De aanvrager dient bij de aanvraag stukken over te leggen waaruit blijkt dat aan de vereisten van het eerste lid wordt voldaan.   
3.  De aanvrager dient bij de aanvraag: 

a. opgave te doen van naam, woonadres, datum en plaats van geboorte van een ieder die in de uitoefening van het bedrijf gerechtigd zal zijn tot het beleggen van de middelen van het fonds, alsmede van een ieder die ten aanzien van leiding en personeel van het bedrijf middellijk of onmiddellijk benoemings- en ontslagrecht heeft;  

b. ten aanzien van elke onder *a* bedoelde persoon een door het bevoegde gezag afgegeven verklaring omtrent het gedrag over te leggen.     

### Artikel  13  

1.  De aanvrager dient te beschikken over een eigen vermogen of een garantie van een in een Lid-Staat van de Europese Gemeenschappen gevestigde kredietinstelling van ten minste f 250 000.   
2.  De aanvrager dient bij de aanvraag een verklaring van een deskundige als bedoeld in [artikel 393, eerste lid, van boek 2 van het Burgerlijk Wetboek](../../wet/burgerlijk/wetboek/boek/2/BWBR0003045/README.md) dan wel een jaarrekening over het laatst verstreken boekjaar voorzien van een verklaring van een deskundige als bedoeld in [artikel 393, eerste lid, van boek 2 van het Burgerlijk Wetboek](../../wet/burgerlijk/wetboek/boek/2/BWBR0003045/README.md) over te leggen waaruit blijkt dat aan het vereiste van het eerste lid wordt voldaan.   

### Artikel  14  

1.  De beheerder van het fonds dient met een door hem aan te wijzen rechtspersoon die als bewaarder optreedt een overeenkomst te sluiten welke overeenkomst uitsluitend de grondslag zal vormen van de te hanteren voorwaarden van beheer en bewaring van het fonds. In deze voorwaarden dient op genoegzame wijze ten minste te zijn bepaald hetgeen staat vermeld in de punten 1 tot en met 21 van de bij dit besluit behorende bijlage C.   
2.  De aanvrager dient bij de aanvraag over te leggen: 

a. een model van de overeenkomst als bedoeld in het eerste lid;  

b. de bereidverklaring van de bewaarder om een overeenkomst volgens dat model aan te gaan;  

c. naam en plaats van vestiging van de bewaarder.     

### Artikel  15  

1.  De aanvrager dient maandelijks aan de houders van participaties in het fonds een opgave over de samenstelling van het fonds beschikbaar te stellen.   
2.  Deze opgave dient ten minste de volgende gegevens te bevatten: 

a. de totale waarde van het fonds;  

b. het aantal uitstaande participaties;  

c. de waarde per participatie, waarbij per participatie rekening is gehouden met de: 

- kosten van aanmaak;  

- kosten van beheer;  

- kosten van royement;  

- overige kosten.       
3.  De aanvrager dient bij de aanvraag een model van de opgave als bedoeld in het tweede lid over te leggen.   

### Artikel  16  

1.  De aanvrager dient ten minste de volgende informatie schriftelijk beschikbaar te hebben en desgevraagd aan een ieder te verstrekken: 

a. de gegevens omtrent het bedrijf van de beheerder en de bewaarder van het fonds welke ingevolge wettelijk voorschrift in het handelsregister moeten worden opgenomen;  

b. de voorwaarden van beheer en de bewaring zoals die ter zake van het beheer en de bewaring van het fonds zullen gelden;     
2.  De aanvrager dient bij de aanvraag een afschrift van de in het eerste lid bedoelde informatie over te leggen.   

### Hoofdstuk  V  

####Slotbepalingen

### Artikel  17  

Dit besluit treedt in werking op het tijdstip waarop de Wet effectenhandel (*Stb.* 1985, 570) in werking treedt.  

### Artikel  18  

Dit besluit kan worden aangehaald als: Besluit effectenhandel.  

Lasten en bevelen dat dit besluit met de daarbij behorende nota van toelichting in het *Staatsblad* zal worden geplaatst en dat daarvan afschrift zal worden gezonden aan de Raad van State.   

Tavarnelle 
4 april 1986  
Beatrix  

De Minister van Financiën, 
H. O. C. R. Ruding   

de vijftiende april 1986 

De Minister van Justitie, 
F. Korthals Altes    

### Bijlage  A  

####behorende bij artikel 2 van het Besluit effectenhandel

####Algemeen

####Gegevens betreffende de personen die verantwoordelijk zijn voor het prospectus.

1.1. Naam en functie van de natuurlijke personen onderscheidenlijk naam en zetel van de rechtspersonen, die verantwoordelijk zijn voor het prospectus of, in voorkomend geval, voor bepaalde gedeelten daarvan. In dat geval moeten deze gedeelten worden vermeld. Ingeval een rechtspersoon verantwoordelijk is voor het prospectus of een gedeelte daarvan, dienen tevens naam en functie te worden vermeld van de natuurlijke personen die uiteindelijk het beleid van deze rechtspersoon bepalen. 1.2. Verklaring van de in de rubriek 1.1 bedoelde verantwoordelijke personen dat, voor zover hun redelijkerwijs bekend had kunnen zijn de gegevens in het prospectus, of in het gedeelte waarvoor zij verantwoordelijk zijn, in overeenstemming zijn met de werkelijkheid en dat geen gegevens zijn weggelaten waarvan vermelding de strekking van het prospectus zou wijzigen.  

####Gegevens betreffende de deskundige als bedoeld in [artikel 393, eerste lid, van Boek 2 van het Burgerlijk Wetboek](../../wet/burgerlijk/wetboek/boek/2/BWBR0003045/README.md) alsmede de accountants-administratieconsulent die is ingeschreven overeenkomstig het bepaalde in de [Wet op de accountants-administratieconsulenten](../../wet/wet/op/de/accountants-administratieconsulenten/BWBR0002856/README.md), die ter zake van de in het prospectus opgenomen gegevens mededelingen hebben gedaan alsmede betreffende de aard van deze mededelingen.

2.1. Naam, adres en woonplaats, dan wel plaats van vestiging van de deskundige die de jaarrekeningen over de laatste drie boekjaren heeft gecontroleerd. 2.2. Mededeling dat de jaarrekeningen als bedoeld onder rubriek 2.1. zijn gecontroleerd. De verklaring van de deskundige moet integraal worden overgenomen. Indien de verklaring voorbehouden bevat dan wel sprake is van oordeelsonthouding, zijn de redenen voor deze afwijking van de normale goedkeurende strekking van de verklaringen in de tekst van de verklaring zelf vermeld en worden daarmede integraal in het prospectus opgenomen. 2.3. Vermelding van overige gegevens in het prospectus die door de deskundige of accountant-administratieconsulent zijn gecontroleerd. Naam, adres en woonplaats, dan wel plaats van vestiging van de deskundige of accountant-administratieconsulent. Voornoemde gegevens ter zake van de deskundige dienen te worden verstrekt voor zover zij afwijken van de gegevens onder rubriek 2.1. 2.4. Mededeling van de deskundige of accountant-administratieconsulent dat het prospectus, voor zover van toepassing, de gegevens bevat overeenkomstig het bepaalde in de rubrieken 1.1 tot en met 12.7. Indien naam, adres en woonplaats dan wel plaats van vestiging van de deskundige of accountant-administratieconsulent onder deze rubriek afwijken van de gegevens onder rubriek 2.1 respectievelijk 2.3, dienen de in voornoemde rubrieken gevraagde gegevens eveneens te worden vermeld.  

####Algemene gegevens betreffende de uitgevende instelling.

3.1. Naam, statutaire zetel en plaats van het hoofdkantoor indien deze laatste afwijkt van die van de statutaire zetel. 3.2. Datum van oprichting en duur van de uitgevende instelling indien zij niet voor onbepaalde tijd is aangegaan, alsmede de datum waarop de statuten laatstelijk zijn gewijzigd. 3.3. Wetgeving waaronder de uitgevende instelling werkt en rechtsvorm die zij in het kader van deze wetgeving heeft. 3.4. Vermelding van het doel van de uitgevende instelling en verwijzing naar de artikelen van de statuten waarin dit wordt omschreven, alsmede de statutaire bepalingen betreffende de wijziging van de statuten. 3.5. Indien de uitgevende instelling een naar Nederlands recht opgerichte rechtspersoon betreft, vermelding van de datum en het nummer van de laatst verkregen ministeriële verklaring van geen bezwaar op de statuten, nummer van inschrijving in het handelsregister en plaats van inschrijving. 3.6. Opgave van de plaats(en) in Nederland waar inzage mogelijk is in de in het prospectus genoemde documenten betreffende de uitgevende instelling, alsmede vermelding op welke plaats(en) in Nederland het laatst verschenen jaarverslag, de jaarrekeningen en de statuten verkrijgbaar zijn voor zover de hiervoor genoemde documenten niet in het prospectus zijn opgenomen. 3.7. Gegevens betreffende de fiscale positie van de uitgevende instelling. 3.8. Indien de uitgevende instelling deel uitmaakt van een concern, beknopte beschrijving van dit concern en van de plaats die zij daarbinnen inneemt.  

####Gegevens betreffende het kapitaal van de uitgevende instelling.

4.1. Bedrag van het geplaatste kapitaal, alsmede aantal en categorieën van de aandelen waarin het geplaatste kapitaal is verdeeld, onder vermelding van hun belangrijkste kenmerken. Het nog te storten gedeelte van het geplaatste kapitaal met vermelding van het aantal of de totale nominale waarde en de aard van de niet-volgestorte aandelen, in voorkomend geval onderverdeeld naar het percentage van storting. 4.2. Vermelding van de statutaire bepalingen inzake wijziging in het kapitaal. 4.3. Wanneer een verplichting tot kapitaalsverhoging is aangegaan, met name in geval van uitgegeven converteerbare leningen of van verleende optierechten, moeten worden vermeld: 

- het bedrag van de verplichting en de eventuele vervaldatum van de machtiging;  

- de categorieën rechthebbenden die op deze aanvullende gedeelten van het kapitaal een voorkeursrecht hebben;  

- de voorwaarden en bepalingen inzake de uitgifte van de desbetreffende aandelen;  

- de voorwaarden waaronder en de wijze waarop de conversie geschiedt en de wijze waarop de inschrijvingen hiervoor geschieden.   4.4. Vermelding van stukken die geen deel uitmaken van het kapitaal, zoals winstbewijzen en fracties van aandelen en obligaties. 4.5. Een gespecificeerde opgave van de groei en/of afname van het geplaatste kapitaal van de uitgevende instelling in de laatste drie jaren. 4.6. Vermelding van de natuurlijke personen of rechtspersonen onder vermelding van naam en adres van de natuurlijke persoon respectievelijk naam en zetel van de rechtspersonen die, direct of indirect, afzonderlijk of gezamenlijk zeggenschap over de uitgevende instelling uitoefenen of kunnen uitoefenen, en vermelding van het bedrag van het in hun bezit zijnde deel van het kapitaal waaraan stemrecht is verbonden. Indien de zeggenschap wordt of kan worden uitgeoefend door een rechtspersoon dienen tevens naam en functie te worden vermeld van de natuurlijke personen die uiteindelijk het beleid van deze rechtspersoon bepalen. 4.7. Aantal, boekwaarde en nominale waarde of, bij gebreke van een nominale waarde, fractiewaarde van de aandelen van de uitgevende instelling die de uitgevende instelling, of een vennootschap waarin zij direct of indirect voor meer dan 50% deelneemt, heeft verkregen en in portefeuille houdt, indien deze aandelen niet afzonderlijk in de balans zijn opgenomen.  

####Gegevens betreffende de activiteiten van de uitgevende instelling.

5.1. Beschrijving van de belangrijkste activiteiten van de uitgevende instelling onder vermelding van de belangrijkste soorten verkochte produkten en/of verrichte diensten. Voor beleggingsmaatschappijen beschrijving van het beleggingsbeleid, onderverdeeld naar produkt en geografische spreiding. 5.2. Vermelding van de belangrijkste nieuwe produkten en/of nieuwe activiteiten. 5.3. De netto-omzet in de laatste drie boekjaren, gesplitst naar categorieën bedrijfsactiviteiten en naar geografische markten, voor zover deze categorieën en markten, vanuit het oogpunt van de organisatie van de verkoop van goederen en de verrichting van diensten in het kader van de normale bedrijfsuitoefening van de uitgevende instelling, onderling aanzienlijke verschillen te zien geven. Voor beleggingsmaatschappijen een overzicht van de samenstelling en spreiding van het vermogen naar geografische markten en categorieën bedrijfsactiviteiten over de laatste drie boekjaren. 5.4. Voor activiteiten op het gebied van mijnbouw, olie- en aardgaswinning, steengroeven en soortgelijke activiteiten beschrijving van de ligging van de delfstoffen en de economische aspecten van de winning. Indien hiervan een taxatierapport is opgemaakt dient een uittreksel hiervan ondertekend door de deskundige die het rapport heeft opgesteld, in het prospectus te worden opgenomen. 5.5. Wanneer de overeenkomstig de rubrieken 5.1 tot en met 5.4 verstrekte gegevens zijn beïnvloed door uitzonderlijke omstandigheden dient daarvan melding te worden gemaakt. 5.6. Vermelding van eventuele afhankelijkheid van de uitgevende instelling van concessies, octrooien en licenties, industriële, commerciële en financiële overeenkomsten of nieuwe fabricageprocédés, wanneer deze factoren van fundamenteel belang zijn voor haar werkzaamheid of rentabiliteit. 5.7. Vermelding van eventuele rechtszaken of arbitrages welke een belangrijke invloed kunnen hebben of in een recent verleden hebben gehad op de financiële en fiscale positie van de uitgevende instelling. 5.8. Vermelding van eventuele onderbreking in de activiteiten van de uitgevende instelling welke een belangrijke invloed op haar financiële positie kunnen hebben of in een recent verleden hebben gehad. 5.9. Met cijfers toegelichte beschrijving van de belangrijkste investeringen, daaronder begrepen belangen in andere ondernemingen, zoals aandelen en obligaties, die zijn gerealiseerd in de drie laatste boekjaren en de reeds verstreken maanden van het lopende boekjaar. 5.10. Gegevens over de belangrijkste in uitvoering zijnde investeringen, met uitsluiting van de aan de gang zijnde verwerving van belangen in andere ondernemingen alsmede gegevens over de geografische verdeling van deze investeringsbedragen en de opzet van financiering van deze investeringen. 5.11. Gegevens over de belangrijkste investeringen van de uitgevende instelling in de toekomst, waarvoor haar bestuursorganen vaste verbintenissen zijn aangegaan, met uitsluiting van de voorgenomen verwerving van belangen in andere ondernemingen.  

####Gegevens betreffende het vermogen, de financiële positie en de resultaten van de uitgevende instelling voor zover deze gegevens in de jaarrekening niet zijn vermeld.

6.1. De balansen en winst- en verliesrekeningen over de laatste drie boekjaren, in de vorm van een vergelijkend overzicht opgesteld door de organen van de uitgevende instelling. De toelichting bij de jaarrekening van het laatste boekjaar. Bij de verkrijgbaarstelling van het prospectus mogen niet meer dan 18 maanden zijn verstreken sinds de datum van afsluiting van het boekjaar waarop de laatst gepubliceerde jaarrekening betrekking heeft. Indien de uitgevende instelling zowel een vennootschappelijke als een groepsjaarrekening opstelt, neemt zij beiden in het prospectus op conform de eerste alinea van deze rubriek. Ter zake van de groepsjaarrekening worden de toegepaste consolidatiegrondslagen vermeld. 6.2. Het resultaat per aandeel van de uitgevende instelling uit de normale bedrijfsvoering, na belasting, over de laatste drie boekjaren. Indien tijdens bovenbedoelde periode van drie boekjaren het aantal aandelen van de uitgevende instelling is gewijzigd ten gevolge van bij voorbeeld een kapitaalverhoging of -verlaging, een samenvoeging of splitsing van aandelen, worden de resultaten per aandeel als bedoeld in de eerste alinea zodanig herleid dat zij vergelijkbaar zijn; in dat geval worden de gebruikte omrekeningsformules aangegeven. 6.3. Voor zover van belang de meeste recente gegevens inzake: 

- het totaalbedrag van alle leningen en schulden onderverdeeld naar obligaties, overige leningen en schulden alsmede naar leningen en schulden met en leningen en schulden zonder garantie,  

- het totaalbedrag van de voorwaardelijke verplichtingen,  

- vermelding van de schulden en gestelde zekerheden van andere vennootschappen binnen het concern waarvoor de uitgevende instelling garant staat.   6.4. De hoogte van het dividend per aandeel voor de laatste drie boekjaren, in voorkomend geval herleid om deze vergelijkbaar te maken; in dat geval worden de gebruikte omrekeningsformules aangegeven. 6.5. Wanneer meer dan negen maanden verstreken zijn sinds de datum van afsluiting van het boekjaar waarop de laatst gepubliceerde jaarrekening betrekking heeft, worden tussentijdse cijfers betreffende ten minste de eerste zes maanden in het prospectus opgenomen of daaraan gehecht. Indien deze tussentijdse cijfers niet gecontroleerd zijn, moet dat worden vermeld. Elke belangrijke wijziging na de afsluiting van het laatste boekjaar of na de opstelling van de tussentijdse cijfers moet in een in het prospectus opgenomen of in een daaraan gehechte toelichting worden vermeld. 6.6. Overzicht van herkomst en besteding van de middelen met betrekking tot de laatste drie boekjaren. 6.7. Gegevens inzake de ondernemingen waarin de uitgevende instelling direct of indirect voor ten minste 10% van het eigen vermogen van de uitgevende instelling deelneemt. Deze gegevens dienen ten minste betrekking te hebben op: 

- de naam en zetel van de onderneming;  

- het werkterrein van de onderneming;  

- het gedeelte van het kapitaal van de onderneming in bezit;  

- de resultaten van het laatste boekjaar uit de normale bedrijfsuitoefening van de onderneming na belasting;  

- het bedrag der dividenden door de uitgevende instelling ontvangen in de loop van het laatste boekjaar, uit hoofde van het bezit aan aandelen.    

####Gegevens betreffende het bestuur, de leiding en het toezicht van de uitgevende instelling.

7.1. Naam, adres en functie in de uitgevende vennootschap, van de volgende personen, onder vermelding van de belangrijkste door hen buiten de vennootschap uitgeoefende activiteiten wanneer deze van belang zijn voor de uitgevende vennootschap: 

a. leden van de bestuurs-, leidingevende en toezichthoudende organen;  

b. beherende vennoten als het een commanditaire vennootschap betreft;   Ingeval onder *a* en *b* sprake is van een rechtspersoon dienen de in de aanhef van deze rubriek genoemde gegevens eveneens te worden verstrekt voor de natuurlijke personen die uiteindelijk het beleid van deze rechtspersoon bepalen. 7.2. Bezoldigingen en voordelen van leden van de bestuurs-, leidinggevende en toezichthoudende organen ten laste van de algemene kosten of de winstdeling van de uitgevende instelling alsmede aan voornoemde leden verstrekte leningen en afgegeven garanties. 7.3. Naam en adres van de oprichters van de uitgevende instelling indien de oprichting van de uitgevende instelling vijf jaren of minder aan de datum van verkrijgbaarstelling van het prospectus is vooraf gegaan. 7.4. Totaal aantal aandelen van de uitgevende instelling in het bezit van alle leden van haar bestuurs-, leidinggevende en toezichthoudende organen en de hun verleende opties op de aandelen van de instelling, respectievelijk de aandelen en verleende opties op de aandelen die voor hun rekening en risico worden gehouden door derden.  

####Gegevens betreffende de recente ontwikkeling en de vooruitzichten van de uitgevende instelling.

8.1. Algemene gegevens over de gang van zaken bij de uitgevende instelling sedert het afsluiten van het boekjaar waarop de laatst gepubliceerde jaarrekening betrekking heeft, en in het bijzonder over: 

- de belangrijkste recente tendensen in de ontwikkeling van produktie, verkoop, looptijd en omvang van de orderportefeuille, en  

- de recente tendensen in de ontwikkeling van onkosten en verkoopprijzen.   8.2. Gegevens omtrent de vooruitzichten van de uitgevende instelling, althans voor het lopende boekjaar.  

####Voor aandelen, optiebewijzen, warrants, inschrijvingen in aandelenregisters, winst- en oprichtersbewijzen en soortgelijke waardepapieren dan wel rechten

9.1. Gegevens betreffende de besluiten, machtigingen en goedkeuringen op grond waarvan de aandelen zijn of worden uitgegeven. 9.2. Doel van de uitgifte, aantal aandelen dat is of wordt uitgegeven, indien dit vooraf is bepaald, alsmede het bedrag van de emissie en de voorgenomen bestemming daarvan; wanneer aan de uitgifte een voorplaatsing van aandelen is vooraf gegaan, dient het bedrag hiervan te worden vermeld. Indien de uitgifte van de aandelen gelijktijdig op markten in verschillende landen plaatsvindt, dient hiervan melding te worden gemaakt; ingeval een gedeelte van de uitgifte aan een bepaalde markt is voorbehouden, dient dit gedeelte te worden vermeld. 9.3. Vermelding van het aantal voor verhandeling beschikbare aandelen. 9.4. Beschrijving van de aan de aandelen verbonden rechten. 9.5. Tijdstip waarop de aan de effecten verbonden rechten een aanvang nemen. 9.6. Verjaringstermijn van de dividenden en vermelding der begunstigden van de verjaring. 9.7. Vermelding of de aandelen op naam of aan toonder zijn alsmede of beperkingen bestaan in de overdraagbaarheid en verhandelbaarheid van de aandelen. 9.8. Vermelding van de uitoefening van voorkeursrechten van de aandeelhouders of van de beperking of opheffing van deze rechten, onder vermelding van de redenen van beperking of opheffing. 9.9. Wijze van uitoefening van het voorkeursrecht, verhandelbaarheid van de claimrechten, bestemming van niet-uitgeoefende claimrechten. 9.10. De uitgifte- of verkoopprijs, met vermelding van de nominale waarde of, bij gebreke van een nominale waarde, de fractiewaarde of het bedrag van de kapitaalverhoging en het agio. 9.11. Vermelding van de periode waarin de inschrijving op de aandelen openstaat of openstond, c.q. de plaatsing geschiedt of geschiedde en van eventuele mogelijkheden tot vervroegde sluiting. Opgave van de instellingen die belast zijn met het in ontvangst nemen van inschrijvingen. Wijze van en termijnen voor de levering van de aandelen; eventuele uitgifte van recepissen. Wijze van betaling, met name ten aanzien van de volstorting van niet-volgestorte aandelen. 9.12. Een beschrijving van de fiscale positie van de aandeelhouder. 9.13. Vermelding van de natuurlijke personen of rechtspersonen die ten opzichte van de uitgevende instelling de emissie overnemen of de plaatsing garanderen. Heeft de overneming of plaatsingsgarantie slechts op een deel van de emissie betrekking, dan moet het overblijvende deel worden vermeld. 9.14. Opgave of raming van het totale bedrag en het bedrag per aandeel van de aan de emissie verbonden kosten voor rekening van de inschrijver of koper alsmede een gespecificeerde opgave van de provisies en overige vergoedingen voor de financiële tussenpersonen. 9.15. Opgave voor het laatste boekjaar en het lopende boekjaar van: 

- de door derden gedane openbare aanbiedingen tot koop of ruil van de aandelen van de uitgevende instelling.  

- de door de uitgevende instelling gedane openbare aanbiedingen tot ruil van de aandelen van een andere vennootschap onder vermelding van de prijs of de ruilwaarde en van het resultaat.    

####Voor schuldbrieven, inschrijvingen in schuldregisters en soortgelijke waardepapieren dan wel rechten

10.1. Gegevens betreffende de besluiten, machtigingen en goedkeuringen op grond waarvan, alsmede wetgeving waaronder de obligaties zijn of worden uitgegeven. 10.2. Doel van de emissie, aantal obligaties dat is of wordt uitgegeven, indien dit vooraf is bepaald, alsmede het bedrag van de emissie en de voorgenomen bestemming daarvan; wanneer aan de uitgifte een voorplaatsing van obligaties is voorafgegaan dient het bedrag hiervan te worden vermeld. Indien de uitgifte van obligaties gelijktijdig op markten in verschillende landen plaatsvindt, dient hiervan melding te worden gemaakt; ingeval bij een gelijktijdige uitgifte een gedeelte van de uitgifte aan een bepaalde markt is voorbehouden, dient dit gedeelte te worden vermeld. 10.3. Gegevens betreffende de leningsvoorwaarden; de leningsvoorwaarden moeten ten minste de volgende gegevens vermelden, voor zover van toepassing: 

- het nominale bedrag van de lening; indien het bedrag van de lening niet is vastgesteld dan wordt daarvan melding gemaakt met opgave van het tijdstip waarop de vaststelling zal plaatsvinden;  

- het rentepercentage, alsmede de datum waarop de lening rente gaat dragen; indien meer rentevoeten worden toegepast, dan worden de voorwaarden voor wijziging vermeld;  

- de munteenheid van de lening; indien de lening luidt in rekeneenheden dient de contractuele regeling daarvan te worden vermeld alsmede een eventuele valuta-optieclausule;  

- de coupures, het aantal, de soorten en de nummering der stukken;  

- winstdelingsclausules;  

- voorkeursrechten.   10.4. De couponvervaldagen. 10.5. Het plan van aflossing, onder meer vermeldende de maand(en), waarin wordt geloot, de data waarop wordt afgelost alsmede of vervroegde gehele of gedeeltelijke aflossing mogelijk is. In het bevestigende geval dient de wijze waarop en de voorwaarden waaronder dit kan geschieden en de invloed van vervroegde gedeeltelijke aflossing op de verdere aflossingen te worden vermeld. 10.6. Vermelding van de wijze waarop van de loting en al dan niet vervroegde gehele of gedeeltelijke aflossing mededeling wordt gedaan. 10.7. Een omschrijving van het bij uitloting toe te passen systeem. 10.8. Vermelding of de obligaties op naam of aan toonder zijn alsmede of beperkingen bestaan in de overdraagbaarheid en verhandelbaarheid van de obligaties. 10.9. Vermelding van de uitoefening van het voorkeursrecht, verhandelbaarheid van de claimrechten, bestemming van niet uitgeoefende claimrechten. 10.10. Uitgifte- of verkoopprijs met vermelding van de nominale waarde. 10.11. Vermelding van het effectieve rendement alsmede van de gehanteerde berekeningsmethode. 10.12. Vermelding van de periode waarin inschrijving op de obligaties openstaat of openstond dan wel de plaatsing geschiedt of geschiedde en van eventuele mogelijkheden tot vervroegde sluiting. Opgave van de instellingen die zijn belast met het in ontvangst nemen van inschrijvingen; wijze van en termijnen voor de levering van de obligaties; eventuele uitgifte van recepissen. 10.13. De verjaringstermijn van rente en betaalbaar gestelde hoofdsommen; een mededeling omtrent de aanwijzing van betaalkantoren. 10.14. Een beschrijving van de fiscale positie van de obligatiehouder. 10.15. Vermelding van de natuurlijke personen of rechtspersonen die ten opzichte van de uitgevende instelling de emissie overnemen of de plaatsing garanderen. Heeft de overneming of plaatsingsgarantie slechts op een deel van de emissie betrekking dan moet het overblijvende deel worden vermeld. 10.16. Aard en draagwijdte van de garanties, zekerheden en verplichtingen die dienen ter verzekering van de aflossing van de obligaties en de rentebetaling. Vermelding van de plaatsen in Nederland waar het publiek inzage kan krijgen in de overeenkomsten betreffende deze garanties, zekerheden en verplichtingen. 10.17. Regeling van de trustee of van een andere vertegenwoordiging van de obligatiehouders. Naam en functie, c.q. naam en zetel van de vertegenwoordiger van de obligatiehouders, voornaamste bepalingen inzake deze vertegenwoordiging en in het bijzonder de bepalingen inzake vervanging van de vertegenwoordiger. Indien de vertegenwoordiger in een zakelijke relatie tot de uitgevende instelling staat, dient hiervan melding te worden gemaakt. Vermelding van de plaatsen in Nederland waar het publiek inzage kan krijgen van de overeenkomsten betreffende deze vormen van vertegenwoordiging. 10.18. Vermelding van de bedingen inzake achterstelling van de lening ten opzichte van andere schulden van de uitgevende instelling die reeds bestaan of nog zullen worden aangegaan. 10.19. Ten aanzien van converteerbare obligaties dienen de conversiebepalingen en de wijze waarop de conversie van obligaties de aflossing beïnvloedt te worden vermeld alsmede voor zover van toepassing de gegevens in de rubrieken 9.1 tot en met 9.15 voor de aandelen waarin kan worden geconverteerd; voor zover ingevolge de voorwaarden de geconverteerde stukken anders dan door deelneming aan de lotingen in mindering kunnen worden gebracht van door loting voor aflossing aan te wijzen stukken, de bepaling dat telkens indien van dit recht wordt gebruik gemaakt, daarvan per advertentie in een of meer landelijke dagbladen kennis zal worden gegeven, ten minste tien dagen voor de datum waarop de loting zou hebben plaatsgevonden, waarbij tevens zal worden vermeld welke wijziging het aantal uit te loten stukken ondergaat respectievelijk dat de aflossing achterwege blijft.  

####Certificaten van aandelen en soortgelijke waardepapieren

####Gegevens over de uitgevende instelling van de certificaten.

11.1. Naam, statutaire zetel en plaats van het hoofdkantoor indien deze afwijkt van die van de statutaire zetel. 11.2. Datum van oprichting en duur van de uitgevende instelling indien zij niet voor onbepaalde tijd is aangegaan. 11.3. Wetgeving waaronder de instelling die de certificaten afgeeft werkt en de rechtsvormen die zij in het kader van deze wetgeving heeft. 11.4. Bedrag van het geplaatste kapitaal, alsmede aantal en categorieën van de aandelen waarin het geplaatste kapitaal is verdeeld, onder vermelding van hun belangrijkste kenmerken. 11.5. Opgave van de houders van het kapitaal. 11.6. Naam, adres en functie in de uitgevende instelling, van de volgende personen, onder vermelding van de belangrijkste door hen buiten de instelling uitgeoefende activiteiten wanneer deze van belang zijn voor de uitgevende instelling: 

a. leden van de bestuurs-, leidinggevende en toezichthoudende organen,  

b. beherende vennoten als het een commanditaire vennootschap betreft.   Ingeval onder *a* en *b* sprake is van een rechtspersoon dienen de in de aanhef van deze rubriek genoemde gegevens ook te worden verstrekt voor de natuurlijke personen die uiteindelijk het beleid van deze rechtspersoon bepalen. 11.7. Doel der uitgevende instelling. Als de uitgifte van certificaten niet het enige doel is, beschrijving van de aard der overige activiteiten onder speciale vermelding van die welke een zuiver fiduciair karakter hebben. 11.8. Indien de uitgevende instelling een naar Nederlands recht opgerichte rechtspersoon betreft, vermelding van de datum en het nummer van de laatst verkregen ministeriële verklaring van geen bezwaar op de statuten, nummer van inschrijving in het handelsregister en plaats van inschrijving. 11.9. Samenvatting van de jaarrekening over het laatst afgesloten boekjaar. Wanneer meer dan negen maanden verstreken zijn sinds de datum van afsluiting van het boekjaar waarop de laatst gepubliceerde jaarrekening betrekking heeft, worden tussentijdse cijfers betreffende ten minste de eerste zes maanden in het prospectus opgenomen of daaraan gehecht. Indien deze tussentijdse cijfers niet gecontroleerd zijn, moet dat worden vermeld. Opgave van de plaats in Nederland waar de jaarrekening over het laatst afgesloten boekjaar alsmede de statuten van de uitgevende instelling ter inzage liggen. Wanneer na de afsluiting van het laatste boekjaar of na de opstelling van bovengenoemde tussentijdse cijfers belangrijke wijzigingen optreden in voornoemde cijfers worden deze wijzigingen in een in het prospectus opgenomen of in een daaraan gehechte toelichting beschreven.  

####Gegevens over de certificaten.

12.1. Opgave van de regels voor de uitgifte van de certificaten, onder vermelding van datum en plaats van publikatie. 12.2. Uitoefening en gebruikmaking van de aan de oorspronkelijke stukken verbonden rechten, met name stemrecht, regels volgens welke de uitgevende instelling deze rechten uitoefent en maatregelen bedoeld voor het verkrijgen van instructies van de houders van certificaten, alsmede recht op uitkering van winst en op liquidatie-uitkeringen. 12.3. Bankgaranties of andere garanties die aan de certificaten verbonden zijn en die er toe strekken de nakomingen van verplichtingen van de uitgevende instellingen te verzekeren. 12.4. Mogelijkheid van omwisseling der certificaten in oorspronkelijke stukken en regels voor deze omwisseling. 12.5. Bedrag der provisies en kosten ten laste van de houder inzake: 

- uitgifte van de certificaten,  

- de verzilvering van de dividendbewijzen,  

- het creëren van extra certificaten,  

- de omwisseling van certificaten tegen oorspronkelijke stukken,  

- overige kosten.   12.6. Gegevens betreffende het aantal voor verhandeling beschikbare certificaten alsmede over verhandelbaarheid en overdraagbaarheid van de certificaten. 12.7. Gegevens over het belastingstelsel betreffende alle eventuele belastingen en heffingen die ten laste van de houders worden geheven in de landen waar de certificaten worden uitgegeven.  

####Opties en soortgelijke rechten

####Gegevens betreffende de personen die verantwoordelijk zijn voor het prospectus.

13.1. Naam en functie van de natuurlijke personen, onderscheidenlijk naam en zetel van de rechtspersonen die verantwoordelijk zijn voor het prospectus of, in voorkomend geval, voor bepaalde gedeelten daarvan. In dat geval moeten deze gedeelten worden vermeld. Ingeval een rechtspersoon verantwoordelijk is voor het prospectus of een gedeelte daarvan, dienen eveneens de naam en functie te worden vermeld van de natuurlijke personen die uiteindelijk het beleid van deze rechtspersoon bepalen. 13.2. Verklaring van de in de rubriek 13.1 bedoelde verantwoordelijke personen dat, voor zover hun redelijkerwijs bekend had kunnen zijn, de gegevens in het prospectus of in het gedeelte waarvoor zij verantwoordelijk zijn in overeenstemming met de werkelijkheid zijn en dat geen gegevens zijn weggelaten waarvan vermelding de strekking van het prospectus zou wijzigen. Gegevens betreffende de deskundige als bedoeld in artikel 393, eerste lid van boek 2 van het Burgerlijk Wetboek of accountant-administratieconsulent die is ingeschreven overeenkomstig het bepaalde in de [Wet op de accountants-administratieconsulenten](../../wet/wet/op/de/accountants-administratieconsulenten/BWBR0002856/README.md), die ter zake van de in het prospectus opgenomen gegevens mededelingen heeft gedaan alsmede betreffende de aard van de mededelingen. 14.1. Naam, adres en woonplaats dan wel plaats van vestiging van de deskundige of accountant-administratieconsulent die ter zake van de in het prospectus opgenomen gegevens mededelingen heeft gedaan. 14.2. Mededeling van de deskundige of accountant-administratieconsulent dat het prospectus, voor zover van toepassing, de gegevens bevat overeenkomstig het bepaalde in de rubrieken 13.1 tot en met 16.5.  

####Algemene informatie

15.1. Een beschrijving van de optie als beleggingsinstrument.  

####Gegevens over de betrokken opties.

16.1. Vermelding van de onderliggende waarde waarop het optiecontract betrekking heeft. 16.2. Vermelding van de handelseenheid, afloopdatum en uitoefenprijs van het optiecontract. 16.3. Specificatie van de zekerheden of het onderpand als dekking voor alle verplichtingen die uit het optiecontract kunnen voortvloeien, alsmede de wijze waarop de zekerheden of het onderpand moeten worden gedeponeerd. 16.4. Beschrijving van de procedure bij uitoefening van de optie met name bij de uitvoering van de leverings- en betalingsverplichtingen die bij uitoefening ontstaan alsmede een specificatie van de kosten die hieraan verbonden zijn en voor wiens rekening deze kosten komen. 16.5. Verhandelbaarheid van het optiecontract; indien verhandeling op een gereglementeerde markt plaatsvindt, een beschrijving van deze markt en van de personen en instellingen die deze markt onderhouden. Indien verhandeling niet op een gereglementeerde markt plaatsvindt, dient hiervan melding te worden gemaakt.  

####Rechten op overdracht op termijn van zaken waarvan de rechten op overdracht op een termijnbeurs plegen te worden verhandeld

####Gegevens betreffende de personen die verantwoordelijk zijn voor het prospectus.

17.1. Naam en functie van de natuurlijke personen onderscheidenlijk naam en zetel van de rechtspersonen, die verantwoordelijk zijn voor het prospectus of, in voorkomend geval, voor bepaalde gedeelten daarvan. In dat geval moeten deze gedeelten worden vermeld. Ingeval een rechtspersoon verantwoordelijk is voor het prospectus of een gedeelte daarvan, dienen eveneens de naam en functie te worden vermeld van de natuurlijke personen die uiteindelijk het beleid van deze rechtspersoon bepalen. 17.2. Verklaring van de in de rubriek 17.1 bedoelde verantwoordelijke personen dat, voor zover hun redelijkerwijs bekend had kunnen zijn de gegevens in het prospectus of in het gedeelte waarvoor zij verantwoordelijk zijn in overeenstemming zijn met de werkelijkheid en dat geen gegevens zijn weggelaten waarvan vermelding de strekking van het prospectus zou wijzigen.  

####Gegevens betreffende de deskundige als bedoeld in [artikel 393, eerste lid, van boek 2 van het Burgerlijk Wetboek](../../wet/burgerlijk/wetboek/boek/2/BWBR0003045/README.md) of accountant-administratieconsulent die is ingeschreven overeenkomstig het bepaalde in de [Wet op de accountants-administratieconsulenten](../../wet/wet/op/de/accountants-administratieconsulenten/BWBR0002856/README.md), die ter zake van de in het prospectus opgenomen gegevens mededelingen heeft gedaan alsmede betreffende de aard van de mededelingen.

18.1. Naam, adres en woonplaats dan wel plaats van vestiging van de deskundige of accountant-administratieconsulent die ter zake van de in het prospectus opgenomen gegevens mededelingen heeft gedaan. 18.2. Mededeling van de deskundige of accountant-administratieconsulent dat het prospectus, voor zover van toepassing de gegevens bevat overeenkomstig het bepaalde in de rubrieken 17.1 tot en met 20.6.  

####Algemene informatie

19.1. Een beschrijving van het termijncontract als beleggingsinstrument.  

####Gegevens over de betrokken termijncontracten.

20.1. Vermelding van de onderliggende waarde waarop het termijncontract betrekking heeft. 20.2. Vermelding van de handelseenheid van het termijncontract. 20.3. Vermelding van de leveringscondities die uit het contract voortvloeien zoals de kalendermaanden waarin levering plaats kan vinden, plaats van levering en de bijkomende kosten die aan het aangaan en de uitvoering van het contract verbonden zijn alsmede voor wiens rekening die kosten zijn. 20.4. Specificatie van de zekerheden of het onderpand als dekking voor alle verplichtingen die uit het termijncontract voortvloeien alsmede de wijze waarop de zekerheden of het onderpand moeten worden gedeponeerd. 20.5. Vermelding van de valuta waarin het termijncontract luidt. 20.6. Verhandelbaarheid van het termijncontract; indien verhandeling op een gereglementeerde markt plaatsvindt een beschrijving van de markt en van de personen en instellingen die deze markt onderhouden; indien verhandeling niet op een gereglementeerde markt plaatsvindt, dient hiervan melding te worden gemaakt.  

### Bijlage  B  

####behorende bij artikel 10 van het Besluit effectenhandel

####Gegevens betreffende de personen die verantwoordelijk zijn voor het prospectus.

1.1. Naam en functie van de natuurlijke personen onderscheidenlijk naam en zetel van de rechtspersonen, die verantwoordelijk zijn voor het prospectus of, in voorkomend geval, voor bepaalde gedeelten daarvan. In dat geval moeten de gedeelten worden vermeld. Ingeval een rechtspersoon verantwoordelijk is voor het prospectus of een gedeelte daarvan, dienen tevens naam en functie te worden vermeld van de natuurlijke personen die uiteindelijk het beleid van deze rechtspersoon bepalen. 1.2. Verklaring van de in de rubriek 1.1 bedoelde verantwoordelijke personen dat, voor zover hun redelijkerwijs bekend had kunnen zijn, de gegevens in het prospectus of in het gedeelte van het prospectus waarvoor zij verantwoordelijk zijn in overeenstemming zijn met de werkelijkheid en dat geen gegevens zijn weggelaten waarvan vermelding de strekking van het prospectus zou wijzigen.  

####Gegevens over de deskundige als bedoeld in [artikel 393, eerste lid, van boek 2 van het Burgerlijk Wetboek](../../wet/burgerlijk/wetboek/boek/2/BWBR0003045/README.md) alsmede de accountant-administratieconsulent die is ingeschreven overeenkomstig het bepaalde in de Wet op de accountant-administratieconsulenten, die ter zake van de in het prospectus opgenomen gegevens mededelingen hebben gedaan alsmede over de aard van de mededelingen.

2.1. Naam, adres en woonplaats, dan wel plaats van vestiging van de deskundige die de jaarrekening van het fonds en van de beheerder van het fonds over het laatste boekjaar heeft gecontroleerd. 2.2. Mededeling dat de jaarrekening is gecontroleerd. De verklaring van de deskundige wordt integraal overgenomen. Indien de verklaring voorbehouden bevat dan wel er sprake is van oordeelsonthouding, zijn de redenen voor deze afwijking van de normale goedkeurende strekking van de verklaring in de tekst van de verklaring zelf vermeld en worden daarmede integraal in het prospectus opgenomen. 2.3. Vermelding van overige gegevens in het prospectus die door de deskundige of accountant-administratieconsulent zijn gecontroleerd. Naam, adres en woonplaats dan wel plaats van vestiging van de deskundige of accountant-administratieconsulent. Voornoemde gegevens ter zake van de deskundige dienen te worden verstrekt voor zover zij afwijken van de gegevens onder rubriek 2.1. 2.4. Mededeling van de deskundige of accountant-administratieconsulent dat het prospectus de gegevens bevat overeenkomstig het bepaalde in de rubrieken 1.1 tot en met 5.8. Indien naam, adres en woonplaats dan wel plaats van vestiging van de deskundige of accountant-administratieconsulent onder deze rubriek afwijken van de gegevens onder rubriek 2.1 respectievelijk 2.3 dienen de in voornoemde rubrieken gevraagde gegevens eveneens te worden vermeld.  

####Algemene gegevens over het fonds

3.1. Vermelding van de naam van het fonds en de oprichtingsdatum. Indien het fonds niet voor onbepaalde tijd is opgericht, vermelding van de periode waarvoor het fonds is opgericht. 3.2. Samenvatting van de meest recente tekst van de oprichtingsakte van het fonds alsmede mededeling van de plaats(en) waar de oprichtingsakte van het fonds ter inzage ligt. 3.3. Vermelding van de aard en de voornaamste kenmerken van de rechten van deelgenootschap in het fonds. 3.4. Wijze waarop en voorwaarden waaronder uitgifte van de rechten van deelgenootschap plaatsvindt. 3.5. Wijze waarop en voorwaarden waaronder inkoop van, respectievelijk terugbetaling op deelnemingsbewijzen plaatsvindt. 3.6. Beschrijving van de beleggingsportefeuille en het beleggingsbeleid zoveel mogelijk onderverdeeld naar produkt en geografische spreiding. 3.7. Vermelding van de aan het beleggingsbeleid gestelde grenzen als mede van de wijze waarop hierin wijziging kan worden aangebracht. 3.8. Beschrijving van de waardebepaling van de rechten van deelgenootschap en opgave van de frequentie waarin deze waardebepaling plaatsvindt. 3.9. Een gespecificeerde vermelding van het bedrag van de ten laste van het fonds respectievelijk de deelgerechtigden komende vergoedingen voor de beheerder en bewaarder dan wel aan derden te betalen onkosten. Ingeval deze vergoedingen of onkosten zijn uitgedrukt in een percentage, een specificatie hiervan en de berekeningsgrondslag. 3.10. Beschrijving van de voorschriften waaraan de winstbestemming is onderworpen, alsmede van de wijze waarop winstuitkering zal geschieden. 3.11. Datum van afsluiting van de rekeningen en controle van de rekeningen van het fonds. 3.12. Een vergelijkend overzicht van de ontwikkeling van het vermogen van het fonds alsmede van de baten en lasten over de afgelopen drie jaar. 3.13. Een beknopte beschrijving inzake het op het fonds toepasselijke belastingstelsel. 3.14. Vermelding van de gevallen waarin vergaderingen van deelgerechtigden kunnen of moeten worden gehouden, welke regelingen er zijn voor het oproepen van deze vergaderingen en de wijze waarop het stemrecht is geregeld. 3.15. Beschrijving van de wijze waarop en de voorwaarden waaronder opheffing van het fonds plaatsvindt.  

####Gegevens over de beheerder van het fonds voor gemene rekening.

4.1. Naam, rechtsvorm, statutaire zetel en plaats van het hoofdkantoor van de beheerder indien deze laatste afwijkt van die van de statutaire zetel. 4.2. Datum van oprichting en duur van de rechtspersoon die de functie van beheerder vervult, indien zij niet voor onbepaalde tijd is aangegaan, alsmede de datum waarop de statuten laatstelijk zijn gewijzigd. 4.3. Indien de beheerder een naar Nederlands recht opgerichte rechtspersoon betreft, vermelding van de datum en het nummer van de laatst verkregen ministeriële verklaring van geen bezwaar op de statuten, nummer van inschrijving in het handelsregister en plaats van inschrijving. 4.4. Vermelding van de statutaire doelstelling van de beheerder. 4.5. Naam en woonplaats van bestuurders en commissarissen van de beheerder. Indien sprake is van een rechtspersoon vermelding van naam en woonplaats van de natuurlijke personen die uiteindelijk het beleid van deze rechtspersoon bepalen. 4.6. Vermelding van de voornaamste werkzaamheden van de in rubriek 4.5 genoemde personen buiten de functie(s) die zij bij de beheerder vervullen. 4.7. Datum van afsluiting en controle van de rekeningen van de beheerder. 4.8. Samenvatting van de meest recente tekst van de oprichtingsakte, alsmede vermelding van de plaats(en) waar deze akte en de verslagen van de beheerder ter inzage liggen.  

####Gegevens over de bewaarder van het fonds voor gemene rekening.

5.1. Naam, rechtsvorm, statutaire zetel en plaats van het hoofdkantoor van de bewaarder indien deze laatste afwijkt van de statutaire zetel. 5.2. Datum van oprichting en duur van de rechtspersoon die de functie van bewaarder vervult indien zij niet voor onbepaalde tijd is aangegaan, alsmede datum waarop de statuten laatstelijk zijn gewijzigd. 5.3. Indien de bewaarder een naar Nederlands recht opgerichte rechtspersoon betreft vermelding van de datum en het nummer van de laatst verkregen ministeriële verklaring van geen bezwaar op de statuten, nummer van inschrijving in het handelsregister en plaats van vestiging. 5.4. Vermelding van de statutaire doelstelling van de bewaarder. 5.5. Naam en woonplaats van bestuurders en commissarissen van de bewaarder. Indien sprake is van een rechtspersoon vermelding van naam en woonplaats van de natuurlijke personen die uiteindelijk het beleid van deze rechtspersonen bepalen. 5.6. Vermelding van de voornaamste werkzaamheden van de in rubriek 5.5 genoemde personen buiten de functie(s) die zij bij de bewaarder vervullen. 5.7. Datum van afsluiting en controle van de rekeningen van de bewaarder. 5.8. Samenvatting van de meest recente tekst van de oprichtingsakte van de bewaarder, alsmede vermelding van de plaats(en) waar deze akte en de verslagen van de bewaarder ter inzage liggen.  

### Bijlage  C  

####behorende bij artikel 14 van het Besluit effectenhandel

De voorwaarden van beheer en bewaring als bedoeld in artikel 14, eerste lid, het Besluit effectenhandel dienen ten minste te bepalen dat: 

1. elk participatie recht geeft op een evenredig aandeel in het gemeenschappelijk vermogen;  

2. in geval participatiebewijzen worden afgegeven, deze bewijzen worden ondertekend door de beheerder en bewaarder;  

3. de bewaring van de tot het fonds behorende waarden geschiedt ten name van het fonds;  

4. de tot het fonds behorende effecten worden bewaard bij de bewaarder op een zodanige wijze dat met betrekking tot de in bewaring gegeven effecten slechts kan worden beschikt door de beheerder en bewaarder te zamen;  

5. de bewaarder de tot het depot behorende stukken slechts zal afgeven na ontvangst van een door de beheerder getekende verklaring waaruit blijkt dat afgifte wordt verlangd in verband met de regelmatige uitoefening van de beheersfunctie;  

6. de betaalbaarstelling door de beheerder van uitkeringen aan houders van participaties in het fonds, de samenstelling van de uitkering alsmede de wijze van betaalbaarstelling bekend worden gemaakt hetzij per advertentie in een of meer Nederlandse dagbladen die landelijk worden verspreid, hetzij aan het adres van iedere houder van een participatie;  

7. de uitkeringen waarover na betaalbaarstelling niet wordt beschikt niet eerder zullen vervallen dan na een termijn van twintig jaar, tenzij de wet dwingend een kortere termijn bepaalt;  

8. jaarlijks binnen 3 maanden na afloop van het boekjaar de beheerder een verslag opmaakt over dat boekjaar bestaande uit een vermogensopstelling, een staat van baten en lasten met een toelichting en een overzicht van de saldo-mutaties in de beleggingsportefeuille van het fonds voor zover deze mutaties meer bedragen dan 1% van het belegd vermogen van het fonds;  

9. jaarlijks binnen 3 maanden na afloop van de eerste helft van het boekjaar de beheerder een tussentijds verslag opmaakt over de eerste helft van dat boekjaar overeenkomstig het onder punt 8 bepaalde;  

10. de verslagen als bedoeld in de punten 8 en 9 worden onderzocht door een door de beheerder aan te wijzen deskundige als bedoeld in artikel 393, eerste lid, boek 2 van het Burgerlijk Wetboek;  

11. de deskundige van dit onderzoek verslag uitbrengt aan de beheerder en bewaarder van het fonds;  

12. per advertentie in een of meer Nederlandse dagbladen die landelijk worden verspreid hetzij aan het adres van iedere houder van een participatie binnen 8 dagen na vaststelling van de hiervoor bedoelde jaar- en tussentijdse verslagen, opgave wordt gedaan van de plaats waar deze verslagen alsmede de daarop betrekking hebbende verklaringen van de deskundige voor de houders van de participaties verkrijgbaar zijn;  

13. wijzigingen in de voorwaarden uitsluitend kunnen worden aangebracht op voorstel van de beheerder en de bewaarder te zamen met medeweten van de vergadering van participatiehouders;  

14. van een voorstel tot wijziging van de voorwaarden mededeling wordt gedaan in hetzij een advertentie in een of meer Nederlandse dagbladen die landelijk worden verspreid hetzij aan het adres van iedere houder van een participatie;  

15. wijzigingen in de voorwaarden waardoor rechten en zekerheden van houders van participaties worden verminderd of lasten aan hen worden opgelegd, eerst van kracht worden 3 maanden na wijziging;  

16. binnen de in het vorige lid bedoelde periode de houders van de participaties in staat worden gesteld hun participaties gratis te royeren;  

17. in geval van oproeping van een vergadering van houders van participaties, de oproeping geschiedt per advertentie in een of meer Nederlandse dagbladen die landelijk worden verspreid hetzij aan het adres van iedere houder van een participatie, ten minste veertien dagen voor de aanvang van die vergadering;  

18. indien de beheerder of de bewaarder te kennen geeft voornemens te zijn zijn functie neer te leggen, binnen een termijn van vier weken een vergadering van participatiehouders wordt gehouden om in de benoeming van een nieuwe beheerder of bewaarder te voorzien;  

19. een besluit tot opheffing van het fonds slechts kan worden genomen met medeweten van de vergadering van participatiehouders;  

20. van het besluit tot opheffing mededeling wordt gedaan hetzij in een of meer Nederlandse dagbladen die landelijk worden verspreid hetzij aan het adres van iedere houder van een participatie;  

21. de beheerder zorg draagt voor de vereffening van het fonds en daarvan aan de participatiehouders rekening en verantwoording aflegt alvorens tot uitkering aan de participatiehouders over te gaan.   
