<meta http-equiv='Content-Type' content='text/html; charset=utf-8' />

##Besluit van 17 december 2002, houdende vaststelling van het Besluit fiscale eenheid 2003

Wij Beatrix, bij de gratie Gods, Koningin der Nederlanden, Prinses van Oranje-Nassau, enz. enz. enz.

Op voordracht van de Staatssecretaris van Financiën van 7 oktober 2002, WDB2002/563M;

Gelet op [artikel 15, vierde en tiende lid, van de Wet op de vennootschapsbelasting 1969](../../../../../../wet/wet/op/de/vennootschapsbelasting/1969/BWBR0002672/README.md);

De Raad van State gehoord (advies van 30 oktober 2002, No. W06.02 0446/IV);

Gezien het nader rapport van de Staatssecretaris van Financiën van 13 december 2002, WDB2002/827;
Hebben goedgevonden en verstaan:     
### Hoofdstuk  I  

####Algemene bepalingen

### Artikel  1  

####Algemeen en definities

1.  Dit besluit geeft uitvoering aan [artikel 15 van de Wet op de vennootschapsbelasting 1969](../../../../../../wet/wet/op/de/vennootschapsbelasting/1969/BWBR0002672/README.md).   
2.  In dit besluit wordt verstaan onder: 

a. de wet: de [Wet op de vennootschapsbelasting 1969](../../../../../../wet/wet/op/de/vennootschapsbelasting/1969/BWBR0002672/README.md);  

b. fiscale eenheid: fiscale eenheid als bedoeld in [artikel 15, eerste lid, van de wet](../../../../../../wet/wet/op/de/vennootschapsbelasting/1969/BWBR0002672/README.md);  

c. moedermaatschappij of dochtermaatschappij: moedermaatschappij of dochtermaatschappij als bedoeld in [artikel 15, eerste lid, van de wet](../../../../../../wet/wet/op/de/vennootschapsbelasting/1969/BWBR0002672/README.md);  

d. maatschappij, voegingstijdstip of ontvoegingstijdstip: hetgeen daaronder wordt verstaan in [artikel 15aa, eerste lid, van de wet](../../../../../../wet/wet/op/de/vennootschapsbelasting/1969/BWBR0002672/README.md), met dien verstande dat een buitenlandse belastingplichtige slechts als maatschappij wordt aangemerkt voorzover deze op grond van [artikel 15, vierde lid, tweede volzin, van de wet](../../../../../../wet/wet/op/de/vennootschapsbelasting/1969/BWBR0002672/README.md) deel uitmaakt van een fiscale eenheid.     

### Artikel  2  

####Aandelen met bijzondere rechten

Indien een dochtermaatschappij verschillende soorten aandelen heeft, moeten de aandelen waarvan de moedermaatschappij de juridische en economische eigendom bezit, gezamenlijk altijd recht geven op ten minste 95% van de winst en ten minste 95% van het vermogen van de dochtermaatschappij. Indien er één bijzonder aandeel is, waarvan de moedermaatschappij niet de juridische of economische eigendom bezit, met een symbolische nominale waarde en een recht op de winst van minder dan 10% van die waarde, wordt deze gerechtigdheid tot de winst voor de toepassing van de eerste volzin buiten beschouwing gelaten.  

### Artikel  3  

####Niet naar Nederlands recht opgerichte lichamen vergelijkbaar met naar Nederlands recht opgerichte lichamen

1.  Voor de toepassing van [artikel 15, derde lid, onderdeel d en e, en vierde lid, tweede volzin, van de wet](../../../../../../wet/wet/op/de/vennootschapsbelasting/1969/BWBR0002672/README.md) wordt een niet naar Nederlands recht opgericht lichaam als naar aard en inrichting vergelijkbaar met een naar Nederlands recht opgerichte naamloze vennootschap of besloten vennootschap met beperkte aansprakelijkheid beschouwd, indien: 

a. het lichaam is aan te merken als een lichaam met een geheel, in gelijke of evenredige delen, in aandelen verdeeld kapitaal;  

b. het lichaam in het land van oprichting als subject onderworpen is aan een belasting naar de winst;  

c. de door het lichaam behaalde winst niet rechtstreeks aan de kapitaalverschaffers is toe te rekenen, doch hen slechts kan toekomen via een uitdelingsbesluit van het daartoe bevoegde orgaan van het lichaam;  

d. de kapitaalverschaffers niet verder aansprakelijk zijn dan tot het bedrag dat op hun aandelen in het lichaam is gestort, en  

e. alle kapitaalverschaffers in beginsel stemrecht hebben overeenkomstig hun aandeel in het kapitaal van het lichaam.     
2.  Bij ministeriële regeling kunnen regels worden gegeven of een niet naar Nederlands recht opgericht lichaam naar aard en inrichting vergelijkbaar is met een coöperatie of een onderlinge waarborgmaatschappij.   

### Artikel  4  

####Levering juridische eigendom niet gelijktijdig met die van de economische eigendom van aandelen in een lichaam. Overgang economische eigendom kort na aanvang boekjaar

1.  Indien het tijdstip van de verkrijging van de economische eigendom van aandelen in een lichaam is gelegen voor dat van de levering van de juridische eigendom en tussen die tijdstippen niet meer dan vijf werkdagen zijn gelegen, wordt de verkrijging van de juridische eigendom geacht tot stand te zijn gekomen gelijktijdig met die van de economische eigendom, tenzij aannemelijk is dat door partijen niet is beoogd om de juridische levering onverwijld te doen geschieden na de overgang van de economische eigendom. Indien door omstandigheden die zijn gelegen buiten de invloedsfeer van partijen de in de eerste volzin bedoelde termijn van vijf werkdagen niet haalbaar is, wordt op verzoek deze termijn verlengd, doch ten hoogste tot drie maanden.   
2.  Indien de overeenkomst tot overdracht van de economische eigendom van aandelen in een lichaam dat deel uitmaakt van een fiscale eenheid wordt gesloten op de eerste werkdag na de aanvang van het boekjaar van dat lichaam en op die datum ook de economische eigendom overgaat, wordt de economische eigendom geacht reeds te zijn overgegaan bij de aanvang van dat boekjaar.   

### Artikel  5  

####Moedermaatschappij opgericht bij aangaan fiscale eenheid; door fiscale eenheid in de loop van een boekjaar opgerichte dochtermaatschappij; boekjaar te voegen dochtermaatschappij valt statutair nog niet samen met boekjaar moedermaatschappij

1.  Indien het boekjaar van een met ingang van haar oprichting als moedermaatschappij te voegen lichaam, met uitzondering van het eerste boekjaar, statutair samenvalt met dat van de te voegen dochtermaatschappij, wordt geacht te zijn voldaan aan het vereiste van [artikel 15, derde lid, onderdeel a, van de wet](../../../../../../wet/wet/op/de/vennootschapsbelasting/1969/BWBR0002672/README.md), mits het eerste boekjaar van de moedermaatschappij statutair eindigt en zij dit boekjaar afsluit op hetzelfde tijdstip als waarop de te voegen dochtermaatschappij het op het voegingstijdstip lopende boekjaar afsluit. De eerste volzin is van overeenkomstige toepassing indien het voegingstijdstip van de dochtermaatschappij niet samenvalt met de oprichtingsdatum van de moedermaatschappij, maar nog wel valt in het eerste boekjaar van de moedermaatschappij.   
2.  Voor de toepassing van het eerste lid wordt onder dochtermaatschappij ook verstaan een bestaande fiscale eenheid.   
3.  Indien het boekjaar van een met ingang van een tijdstip in het boekjaar van haar oprichting als dochtermaatschappij te voegen lichaam, met uitzondering van het eerste boekjaar, statutair samenvalt met dat van de moedermaatschappij, wordt geacht te zijn voldaan aan het vereiste van [artikel 15, derde lid, onderdeel a, van de wet](../../../../../../wet/wet/op/de/vennootschapsbelasting/1969/BWBR0002672/README.md), mits die dochtermaatschappij haar eerste boekjaar afsluit op hetzelfde tijdstip als waarop de moedermaatschappij het op het voegingstijdstip lopende boekjaar afsluit.   
4.  Voor de toepassing van [artikel 15ae, eerste lid, van de wet](../../../../../../wet/wet/op/de/vennootschapsbelasting/1969/BWBR0002672/README.md) wordt de aan een met ingang van haar oprichting gevoegde dochtermaatschappij toe te rekenen winst van de fiscale eenheid aangemerkt als winst van de maatschappijen die deze dochter hebben opgericht, naar rato van hun kapitaalinbreng.   
5.  Indien op het voegingstijdstip het boekjaar van een reeds bestaande dochtermaatschappij statutair nog niet, maar feitelijk reeds wel samenvalt met dat van de moedermaatschappij, wordt geacht te zijn voldaan aan het vereiste van [artikel 15, derde lid, onderdeel a, van de wet](../../../../../../wet/wet/op/de/vennootschapsbelasting/1969/BWBR0002672/README.md), mits vóór het voegingstijdstip door het daartoe bevoegde orgaan van de dochtermaatschappij het besluit is genomen tot wijziging van het boekjaar in die zin dat het boekjaar samenvalt met dat van de moedermaatschappij en indien voor de wijziging van het boekjaar een statutenwijziging noodzakelijk is, mits voor het voegingstijdstip terzake de verklaring van geen bezwaar is aangevraagd en de statutenwijziging binnen twee weken na afgifte van de verklaring van geen bezwaar heeft plaatsgevonden. Indien de in de eerste volzin bedoelde termijn van twee weken door omstandigheden die zijn gelegen buiten de invloedsfeer van partijen wordt overschreden en aannemelijk is dat getracht is de statutenwijziging zo spoedig mogelijk na afgifte van de verklaring van geen bezwaar te doen plaatsvinden, blijft afwijzing van het verzoek achterwege.   

### Hoofdstuk  II  

####Generieke bepalingen bij een fiscale eenheid

### Afdeling  1  

####De totstandkoming van de fiscale eenheid

### Artikel  6  

####Formaliteiten ten aanzien van het verzoek, vermogensopstelling op het voegingstijdstip en moment van inbreng bij nieuw opgerichte dochtermaatschappij

1.  Het verzoek om een fiscale eenheid wordt gedaan door invulling van een door de inspecteur daartoe uitgereikt formulier.   
2.  In geval van voeging bij het begin van een boekjaar, wordt ter bepaling van het vermogen van de fiscale eenheid op het voegingstijdstip bij de aangifte over dat boekjaar een vermogensopstelling van de fiscale eenheid gevoegd. In die vermogensopstelling worden de activa en passiva van de moedermaatschappij en de dochtermaatschappij gewaardeerd naar de tot dat tijdstip door elk van deze maatschappijen gevolgde gedragslijn.   
3.  In geval van voeging in de loop van een boekjaar van de dochtermaatschappij, sluit de dochtermaatschappij haar boekjaar af op het onmiddellijk aan het voegingstijdstip voorafgaande tijdstip en wordt bij de aangifte van de fiscale eenheid over het jaar waarin het voegingstijdstip valt een vermogensopstelling van de dochtermaatschappij op het voegingstijdstip gevoegd. De moedermaatschappij voegt bij deze aangifte tevens een vermogensopstelling op het voegingstijdstip betreffende de verhoudingen met de dochtermaatschappij.   
4.  Indien een dochtermaatschappij vanaf haar oprichting deel uitmaakt van een fiscale eenheid en bij haar oprichting vermogensbestanddelen van maatschappijen die deel uitmaken van de fiscale eenheid als storting op aandelen zijn ingebracht, wordt die inbreng geacht te hebben plaatsgevonden onmiddellijk na het voegingstijdstip.   

### Artikel  7  

####Overgang nog niet uitgewerkte aanspraken en voorwaardelijke verplichtingen

Een bij een maatschappij op het voegingstijdstip nog niet uitgewerkte aanspraak op willekeurige afschrijvingen, aanvullende aftrekken ten laste van de winst of reserveringen van winst en op dat tijdstip bestaande voorwaardelijke verplichtingen van winstvermeerderingen gaan over op de fiscale eenheid.  

### Artikel  7a  

####Overgang van de drempel voor de innovatiebox bij voeging

Een bij een maatschappij op het tijdstip onmiddellijk voorafgaand aan het voegingstijdstip aanwezig saldo als bedoeld in [artikel 12b, zesde lid, van de wet](../../../../../../wet/wet/op/de/vennootschapsbelasting/1969/BWBR0002672/README.md) gaat over op de fiscale eenheid.  

### Afdeling  2  

####Bepalingen tijdens de fiscale eenheid

### Artikel  8  

####Verplichtingen van maatschappijen

1.  De moedermaatschappij legt bij de aangifte jaarlijks de balansen en resultatenrekeningen over zoals deze door de daartoe bevoegde organen van de moedermaatschappij en de dochtermaatschappij zijn vastgesteld.   
2.  Op verzoek van de inspecteur die belast is met de aanslagregeling van de moedermaatschappij, wordt de balans van de fiscale eenheid jaarlijks toegelicht met een staat die aangeeft tot welke maatschappij de activa en passiva behoren.   
3.  De verplichtingen welke ingevolge de [Algemene wet inzake rijksbelastingen](../../../../../../wet/algemene/wet/inzake/rijksbelastingen/BWBR0002320/README.md) en ingevolge andere wetten rusten op de bestuurders of vereffenaars van een dochtermaatschappij, blijven in stand met uitzondering van de verplichting tot het doen van aangifte op de voet van [artikel 8 van eerstgenoemde wet](../../../../../../wet/algemene/wet/inzake/rijksbelastingen/BWBR0002320/README.md). De in stand blijvende verplichtingen behoeven echter niet te worden nagekomen voor zover deze door de bestuurders of vereffenaars van de moedermaatschappij worden nagekomen.   
4.  Maatschappijen die deel uitmaken van een fiscale eenheid voldoen ieder afzonderlijk aan de verplichting bedoeld in [artikel 8b, derde lid, van de wet](../../../../../../wet/wet/op/de/vennootschapsbelasting/1969/BWBR0002672/README.md).   

### Artikel  9  

####Waardering van activa en passiva

De door een lichaam gekozen gedragslijn met betrekking tot de waardering van activa en passiva en de vorming van reserves wordt na het opgenomen zijn van dat lichaam in een fiscale eenheid voortgezet met betrekking tot bij dat lichaam op het voegingstijdstip aanwezige activa, passiva en reserves.  

### Artikel  10  

####Aandelen in dochtermaatschappij die niet in bezit zijn van de fiscale eenheid

1.  Dividenden betaalbaar gesteld op aandelen in een dochtermaatschappij aan aandeelhouders die geen deel uitmaken van de fiscale eenheid worden aangemerkt als uitdelingen van winst van de fiscale eenheid.   
2.  Kosten voor of in verband met de verwerving van aandelen in een dochtermaatschappij die nog niet in het bezit zijn van de fiscale eenheid, komen bij het bepalen van de winst niet in aftrek voor zover deze bij afwezigheid van de fiscale eenheid ook niet in aftrek zouden komen.   
3.  Indien de vervreemding van aandelen in een dochtermaatschappij niet leidt tot de verbreking van de fiscale eenheid ten aanzien van die dochtermaatschappij, worden voordelen uit of in verband met die vervreemding bij het bepalen van de winst niet in aanmerking genomen voor zover deze bij afwezigheid van de fiscale eenheid ook niet in aanmerking zouden worden genomen.   

### Afdeling  3  

####Verrekening voorvoegingsverliezen

### Artikel  11  

####Uitsluiting voorvoegingsverliezen

Voor zover voorvoegingsverliezen van een maatschappij reeds voor het voegingstijdstip van die maatschappij bij een andere, van de fiscale eenheid deel uitmakende maatschappij tot uitdrukking zijn gekomen in de vorm van een vermindering van in aanmerking te nemen winst, kunnen deze verliezen niet worden verrekend met de belastbare winst van de fiscale eenheid.  

### Artikel  12  

####Volgorde horizontale verliesverrekening

1.  Voor de toepassing [artikel 15ae van de wet](../../../../../../wet/wet/op/de/vennootschapsbelasting/1969/BWBR0002672/README.md) wordt de aan een maatschappij toe te rekenen winst van de fiscale eenheid bepaald op de voet van [artikel 15ah, eerste lid, van de wet](../../../../../../wet/wet/op/de/vennootschapsbelasting/1969/BWBR0002672/README.md) met in achtneming van het navolgende: 

a. indien de berekening van het resultaat van de fiscale eenheid over een jaar per saldo leidt tot winst, wordt een verlies van een maatschappij over dat jaar zoveel mogelijk in mindering gebracht op de winsten van maatschappijen die geen voorvoegingsverliezen hebben. Een resterend deel van dat verlies wordt in mindering gebracht op de winsten van de andere maatschappijen naar verhouding van de winsten van die maatschappijen;  

b. indien de berekening van het resultaat van de fiscale eenheid over een jaar per saldo leidt tot verlies, wordt de winst van een maatschappij over dat jaar zoveel mogelijk gesaldeerd met de verliezen van maatschappijen die geen aanspraak hebben op verrekening van verliezen van tijdens de fiscale eenheid met winsten van voor hun voegingstijdstip. Een resterend deel van die winst wordt gesaldeerd met de verliezen van de andere maatschappijen naar verhouding van de verliezen van die maatschappijen.     
2.  Voor de toepassing van het eerste lid op situaties bestreken door [artikel 15ae, eerste lid, onderdelen c en d, van de wet](../../../../../../wet/wet/op/de/vennootschapsbelasting/1969/BWBR0002672/README.md), wordt onder maatschappij ook verstaan een bestaande fiscale eenheid die is uitgebreid onderscheidenlijk een bestaande fiscale eenheid die is opgenomen in een nieuwe fiscale eenheid.   

### Afdeling  4  

####De verbreking van de fiscale eenheid

### Artikel  13  

####Vermogensopstelling

1.  In geval van ontvoeging van een dochtermaatschappij wordt bij de aangifte van de moedermaatschappij over het jaar waarin de ontvoeging is gelegen een vermogensopstelling gevoegd ter bepaling van het vermogen van die maatschappij direct na de ontvoeging. De moedermaatschappij overlegt bij die aangifte tevens een vermogensopstelling per hetzelfde tijdstip waarin de verhoudingen met de ontvoegde dochtermaatschappij zijn opgenomen.   
2.  De moedermaatschappij brengt de winst die wordt genoten als gevolg van de ontvoeging afzonderlijk tot uitdrukking.   
3.  In geval van beëindiging van een fiscale eenheid vinden het eerste en tweede lid overeenkomstige toepassing.   

### Artikel  14  

####Vervreemding aandelen, bedrijfsfusie, fusie of splitsing: moment vervreemding, overdracht of overgang; verschuiving ontvoegingstijdstip naar aanvang boekjaar

1.  Indien aandelen in een dochtermaatschappij worden vervreemd en in samenhang daarmee de fiscale eenheid ten aanzien van die dochtermaatmaatschappij op dat tijdstip eindigt, wordt die vervreemding geacht plaats te vinden na de ontvoeging van die dochtermaatschappij.   
2.  Indien een maatschappij als aangeduid in het vierde lid is betrokken bij een bedrijfsfusie, fusie of splitsing en in samenhang daarmee de fiscale eenheid ten aanzien van die maatschappij eindigt op hetzelfde tijdstip als waarop de overdracht of overgang van de vermogensbestanddelen plaatsvindt, wordt die overdracht of overgang geacht plaats te vinden na de ontvoeging van die maatschappij.   
3.  Indien een maatschappij als aangeduid in het vierde lid is betrokken bij een fusie of splitsing en in samenhang daarmee de fiscale eenheid ten aanzien van die maatschappij eindigt, wordt op verzoek het ontvoegingstijdstip gesteld op de aanvang van het boekjaar waarin de fusie of splitsing plaatsvindt, mits: 

a. de in [artikel 312, tweede lid, onderdeel f, van Boek 2 BW](../../../../../../wet/burgerlijk/wetboek/boek/2/BWBR0003045/README.md) (voor de fusie) onderscheidenlijk [artikel 334f, tweede lid, onderdeel i, van Boek 2 BW](../../../../../../wet/burgerlijk/wetboek/boek/2/BWBR0003045/README.md) (voor de splitsing) bedoelde verantwoording van financiële gegevens eveneens vanaf dat tijdstip plaatsvindt, en  

b. de in [artikel 318, eerste lid, van Boek 2 BW](../../../../../../wet/burgerlijk/wetboek/boek/2/BWBR0003045/README.md) (voor de fusie) onderscheidenlijk artikel [334n, eerste lid, van Boek 2 BW](../../../../../../wet/burgerlijk/wetboek/boek/2/BWBR0003045/README.md) (voor de splitsing) bedoelde notariële akte binnen 12 maanden na de aanvang van dat boekjaar wordt verleden, en  

c. met het verschuiven van het ontvoegingstijdstip geen incidenteel fiscaal voordeel wordt beoogd of behaald.     
4.  Het tweede en derde lid zijn van toepassing indien: 

a. de maatschappij als overdrager of overnemer is betrokken bij een bedrijfsfusie als bedoeld in [artikel 14, eerste lid, van de wet](../../../../../../wet/wet/op/de/vennootschapsbelasting/1969/BWBR0002672/README.md);  

b. de maatschappij als splitsende rechtspersoon is betrokken bij een splitsing als bedoeld in [artikel 14a, eerste lid, van de wet](../../../../../../wet/wet/op/de/vennootschapsbelasting/1969/BWBR0002672/README.md);  

c. de maatschappij als verdwijnende of verkrijgende rechtspersoon is betrokken bij een fusie als bedoeld in [artikel 14b, eerste lid, van de wet](../../../../../../wet/wet/op/de/vennootschapsbelasting/1969/BWBR0002672/README.md).     

### Artikel  15  

####Toerekening opgeofferde bedrag

Indien direct voorafgaande aan de ontvoeging van een dochtermaatschappij de aandelen in die dochtermaatschappij in het bezit zijn van meer dan één maatschappij, wordt bij de ontvoeging het voor die dochtermaatschappij opgeofferde bedrag, bedoeld in [artikel 13d, achtste lid, van de wet](../../../../../../wet/wet/op/de/vennootschapsbelasting/1969/BWBR0002672/README.md) toegerekend aan elk van deze maatschappijen naar rato van het aandelenbezit, rekening houdend met eventueel aan dat aandelenbezit verbonden bijzondere rechten.  

### Artikel  16  

####Berekening liquidatieverlies met betrekking tot een tussenholding na ontvoeging

Indien tot het vermogen van een ontvoegde dochtermaatschappij een deelneming behoort, wordt voor de toepassing van [artikel 13d, vierde lid, van de wet](../../../../../../wet/wet/op/de/vennootschapsbelasting/1969/BWBR0002672/README.md) geen rekening gehouden met waardeveranderingen van die deelneming welke tot uiting zijn gekomen in het voor die dochtermaatschappij opgeofferde bedrag.  

### Artikel  16a  

####Overgang van de drempel voor de innovatiebox bij ontvoeging

Indien tot het vermogen van een ontvoegde dochtermaatschappij een immaterieel activum behoort waarop [artikel 12b van de wet](../../../../../../wet/wet/op/de/vennootschapsbelasting/1969/BWBR0002672/README.md) is toegepast, gaat een direct voorafgaand aan de ontvoeging bij de fiscale eenheid aanwezig saldo als bedoeld in artikel 12b, zesde lid, van de wet, voor zover dat saldo betrekking heeft op dat activum, over op die dochtermaatschappij.  

### Hoofdstuk  III  

####Specifieke bepalingen bij een juridische splitsing of juridische fusie binnen fiscale eenheid

### Artikel  17  

####Splitsing van dochtermaatschappij binnen fiscale eenheid

1.  Indien bij een splitsing als bedoeld in [artikel 14a, eerste lid, van de wet](../../../../../../wet/wet/op/de/vennootschapsbelasting/1969/BWBR0002672/README.md) van een tot een fiscale eenheid behorende dochtermaatschappij die dochtermaatschappij ophoudt te bestaan en de verkrijgende rechtspersonen deel uitmaken van dezelfde fiscale eenheid, wordt op verzoek van de moedermaatschappij de fiscale eenheid ten aanzien van de splitsende dochtermaatschappij geacht niet te zijn verbroken en vinden vanaf het tijdstip van splitsing de hierna weergegeven bijzondere regelingen toepassing.   
2.  De verrekening als bedoeld in [artikel 15ae van de wet](../../../../../../wet/wet/op/de/vennootschapsbelasting/1969/BWBR0002672/README.md) van voorvoegingsverliezen van de splitsende dochtermaatschappij met de belastbare winst van de fiscale eenheid en de verrekening van een verlies van de fiscale eenheid met de voor het voegingstijdstip van de splitsende dochtermaatschappij genoten belastbare winst van die dochtermaatschappij, vindt plaats alsof er geen splitsing heeft plaatsgevonden.   
3.  Bij ontvoeging van een verkrijgende rechtspersoon kunnen voorvoegingsverliezen van de gesplitste dochtermaatschappij en fiscale eenheidsverliezen welke toerekenbaar zijn aan de gesplitste dochtermaatschappij op verzoek van de verkrijgende rechtspersoon en de moedermaatschappij en onder nader door de inspecteur te stellen voorwaarden worden meegegeven met de verkrijgende rechtspersoon voor zover deze de activiteiten van de gesplitste dochtermaatschappij heeft voortgezet. De in de eerste volzin bedoelde voorwaarden mogen slechts strekken ter verzekering van de heffing en de invordering van belasting welke verschuldigd zou zijn of zou worden indien geen ontvoeging van de verkrijgende rechtspersoon had plaatsgevonden.   
4.  De verkrijgende rechtspersonen treden met betrekking tot al hetgeen in het kader van de splitsing is verkregen in de plaats van de splitsende dochtermaatschappij.   
5.  Voor de toepassing van een regeling ter voorkoming van dubbele belasting, vindt de overbrenging van buitenlandse winsten en verliezen en van vanwege een andere Mogendheid geheven belasting van de gesplitste dochtermaatschappij van voor het tijdstip van splitsing, plaats alsof de splitsing niet heeft plaatsgevonden   
6.  De overbrenging van deelnemingsverrekening van de gesplitste dochtermaatschappij van voor het tijdstip van splitsing, vindt plaats alsof de splitsing niet heeft plaatsgevonden.   
7.  Aftrekbeperkingen uit hoofde van [artikel 15ab, tweede lid, van de wet](../../../../../../wet/wet/op/de/vennootschapsbelasting/1969/BWBR0002672/README.md) blijven doorlopen alsof de splitsing niet heeft plaatsgevonden.   
8.  Het verzoek bedoeld in het eerste lid wordt gedaan uiterlijk bij de aangifte over het boekjaar waarin de splitsing heeft plaatsgevonden.   
9.  Met betrekking tot een verzoek als bedoeld in het derde lid is [artikel 15af, derde lid, van de wet](../../../../../../wet/wet/op/de/vennootschapsbelasting/1969/BWBR0002672/README.md) van overeenkomstige toepassing.   

### Artikel  18  

####Juridische fusie van dochtermaatschappij binnen fiscale eenheid

1.  Indien bij een fusie als bedoeld in [artikel 14b, eerste lid, van de wet](../../../../../../wet/wet/op/de/vennootschapsbelasting/1969/BWBR0002672/README.md) een tot een fiscale eenheid behorende dochtermaatschappij ophoudt te bestaan en de verkrijgende rechtspersoon deel uitmaakt van dezelfde fiscale eenheid, wordt op verzoek van de moedermaatschappij de fiscale eenheid ten aanzien van de verdwijnende dochtermaatschappij geacht niet te zijn verbroken en vinden vanaf het tijdstip van fusie de hierna weergegeven bijzondere regelingen toepassing.   
2.  De verrekening als bedoeld in [artikel 15ae van de wet](../../../../../../wet/wet/op/de/vennootschapsbelasting/1969/BWBR0002672/README.md) van voorvoegingsverliezen van de verdwijnende dochtermaatschappij met de belastbare winst van de fiscale eenheid en de verrekening van een verlies van de fiscale eenheid met de voor het voegingstijdstip van de verdwijnende dochtermaatschappij genoten belastbare winst van die dochtermaatschappij, vindt plaats alsof er geen fusie heeft plaatsgevonden.   
3.  Bij ontvoeging van de verkrijgende rechtspersoon kunnen voorvoegingsverliezen van de verdwenen dochtermaatschappij en fiscale eenheidsverliezen welke toerekenbaar zijn aan de verdwenen dochtermaatschappij op verzoek van de verkrijgende rechtspersoon en onder nader door de inspecteur te stellen voorwaarden worden meegegeven met de verkrijgende rechtspersoon voor zover deze de activiteiten van de verdwenen dochtermaatschappij heeft voortgezet. De in de eerste volzin bedoelde voorwaarden mogen slechts strekken ter verzekering van de heffing en de invordering van belasting welke verschuldigd zou zijn of zou worden indien geen ontvoeging van de verkrijgende rechtspersoon had plaatsgevonden.   
4.  De verkrijgende rechtspersoon treedt met betrekking tot al hetgeen in het kader van de fusie is verkregen in de plaats van een verdwijnende dochtermaatschappij.   
5.  Voor de toepassing van een regeling ter voorkoming van dubbele belasting, vindt de overbrenging van buitenlandse winsten en verliezen en van vanwege een andere Mogendheid geheven belasting van de verdwenen dochtermaatschappij van voor het tijdstip van fusie, plaats alsof de fusie niet heeft plaatsgevonden   
6.  De overbrenging van deelnemingsverrekening van de verdwenen dochtermaatschappij van voor het tijdstip van fusie, vindt plaats alsof de fusie niet heeft plaatsgevonden.   
7.  Aftrekbeperkingen uit hoofde van [artikel 15ab, tweede lid, van de wet](../../../../../../wet/wet/op/de/vennootschapsbelasting/1969/BWBR0002672/README.md) blijven doorlopen alsof de fusie niet heeft plaatsgevonden.   
8.  Het verzoek bedoeld in het eerste lid wordt gedaan uiterlijk bij de aangifte over het boekjaar waarin de fusie heeft plaatsgevonden.   
9.  Met betrekking tot een verzoek als bedoeld het derde lid is [artikel 15af, derde lid, van de wet](../../../../../../wet/wet/op/de/vennootschapsbelasting/1969/BWBR0002672/README.md) van overeenkomstige toepassing.   

### Artikel  18a  

####Aansluitende fiscale eenheid na juridische fusie of splitsing

1.  Indien binnen drie maanden na het verlijden van de akte van fusie of splitsing wordt verzocht om een fiscale eenheid met ingang van de aanvang van het boekjaar waarin de fusie of splitsing heeft plaatsgevonden, wordt het verzoek voor de toepassing van [artikel 15, vijfde lid, van de wet](../../../../../../wet/wet/op/de/vennootschapsbelasting/1969/BWBR0002672/README.md) geacht te zijn gedaan binnen drie maanden na de aanvang van dat boekjaar, mits van de fiscale eenheid de volgende maatschappijen deel uitmaken: 

a. twee of meer belastingplichtigen waarin de verdwijnende onderscheidenlijk splitsende rechtspersoon een onmiddellijk of middellijk aandelenbezit heeft dat bij de fusie onderscheidenlijk splitsing is overgegaan naar de verkrijgende rechtspersoon, onderscheidenlijk één van de verkrijgende rechtspersonen, of  

b. de verkrijgende rechtspersoon en een belastingplichtige waarin de verdwijnende onderscheidenlijk splitsende rechtspersoon een onmiddellijk of middellijk aandelenbezit heeft dat bij de fusie onderscheidenlijk splitsing is overgegaan naar de verkrijgende rechtspersoon.     
2.  Het eerste lid is slechts van toepassing indien de verdwijnende of splitsende rechtspersoon en de belastingplichtigen, bedoeld in onderdeel a van dat lid, of de belastingplichtige, bedoeld in onderdeel b van dat lid, bij de aanvang van het boekjaar, bedoeld in dat lid, deel uitmaakten van dezelfde fiscale eenheid en het ontvoegingstijdstip met betrekking tot die fiscale eenheid met toepassing van artikel 14, derde lid, wordt gesteld op de aanvang van dat boekjaar.   
3.  Voor de toepassing van [artikel 15, eerste en tweede lid, van de wet](../../../../../../wet/wet/op/de/vennootschapsbelasting/1969/BWBR0002672/README.md) wordt vanaf de aanvang van het boekjaar waarin een juridische fusie of splitsing plaatsvindt een onmiddellijk of middellijk bezit van de verdwijnende onderscheidenlijk splitsende rechtspersoon van aandelen in een andere belastingplichtige, aangemerkt als bezit van de verkrijgende rechtspersoon die door de juridische fusie of splitsing het onmiddellijke of middellijke bezit van de desbetreffende aandelen heeft verkregen.   
4.  Het derde lid is slechts van toepassing indien: 

a. bij de aanvang van het in het derde lid bedoelde boekjaar de verdwijnende onderscheidenlijk splitsende rechtspersoon en de in dat lid bedoelde andere belastingplichtige deel uitmaakten van dezelfde fiscale eenheid en het ontvoegingstijdstip met betrekking tot die fiscale eenheid met toepassing van artikel 14, derde lid, wordt gesteld op de aanvang van dat boekjaar;  

b. de verkrijgende rechtspersoon bij de aanvang van dat boekjaar een bestaand lichaam is;  

c. de verkrijgende rechtspersoon en de lichamen die met hem deel uitmaken of kunnen uitmaken van een fiscale eenheid op het tijdstip direct voorafgaande aan de fusie of splitsing geen onmiddellijk of middellijk bezit van aandelen in het nominaal gestorte kapitaal in de andere belastingplichtige, bedoeld in het derde lid, hadden, of gezamenlijk een onmiddellijk of middellijk bezit van minder dan 5% van die aandelen hadden.     

### Hoofdstuk  IV  

####Specifieke bepalingen bij een fiscale eenheid tussen verzekeraars en niet-verzekeraars en tussen verzekeraars onderling

### Afdeling  1  

####Definities

### Artikel  19  

1.  Voor de toepassing van dit hoofdstuk wordt verstaan onder: 

a. het besluit verzekeraars 2001: het [Besluit winstbepaling en reserves verzekeraars 2001](../../../../../../AMvB/besluit/winstbepaling/en/reserves/verzekeraars/2001/BWBR0012096/README.md);  

b. egalisatiereserve: egalisatiereserve als bedoeld in [artikel 7 van het besluit verzekeraars 2001](../../../../../../AMvB/besluit/winstbepaling/en/reserves/verzekeraars/2001/BWBR0012096/README.md);  

c. calamiteitenreserve: calamiteitenreserve als bedoeld in [artikel 12 van het besluit verzekeraars 2001](../../../../../../AMvB/besluit/winstbepaling/en/reserves/verzekeraars/2001/BWBR0012096/README.md);  

d. een verzekeraar: een belastingplichtige als bedoeld in [artikel 7 van het besluit verzekeraars 2001](../../../../../../AMvB/besluit/winstbepaling/en/reserves/verzekeraars/2001/BWBR0012096/README.md).     
2.  Voor de toepassing van dit hoofdstuk wordt mede als verzekeraar aangemerkt de verzekeraar tezamen met een of meer van de volgende tot de fiscale eenheid behorende maatschappijen: 

a. een dochtermaatschappij van de verzekeraar, welke niet een verzekeraar is en welke uitsluitend of nagenoeg uitsluitend werkzaamheden ten behoeve van de verzekeraar verricht;  

b. een maatschappij waarvan de activiteiten uitsluitend of nagenoeg uitsluitend, direct of indirect, bestaan uit het houden van de aandelen van de verzekeraar en daarmee samenhangende werkzaamheden;  

c. een dochtermaatschappij van de verzekeraar, welke eveneens een verzekeraar is.     
3.  Van het uitsluitend of nagenoeg uitsluitend verrichten van werkzaamheden ten behoeve van een verzekeraar als bedoeld in het tweede lid, onderdeel a, is sprake indien in de dochtermaatschappij zijn ondergebracht: 

a. bedrijfsmiddelen welke nodig zijn voor de uitoefening van het door de verzekeraar uitgeoefende verzekeringsbedrijf;  

b. werkzaamheden die behoren tot het door de verzekeraar uitgeoefende verzekeringsbedrijf;  

c. werkzaamheden die direct voortvloeien uit het door de verzekeraar uitgeoefende verzekeringsbedrijf, en welke uitsluitend of nagenoeg uitsluitend ten behoeve van de verzekerden plaatsvinden, of  

d. werkzaamheden die uitsluitend of nagenoeg uitsluitend dienstbaar zijn aan het door de verzekeraar uitgeoefende verzekeringsbedrijf.     

### Afdeling  2  

####Bepalingen inzake jaarlijkse toevoegingen en onttrekkingen aan de egalisatiereserve bij een fiscale eenheid tussen een verzekeraar en een niet-verzekeraar

### Artikel  20  

Indien een verzekeraar een fiscale eenheid vormt met een belastingplichtige op wie het [besluit verzekeraars 2001](../../../../../../AMvB/besluit/winstbepaling/en/reserves/verzekeraars/2001/BWBR0012096/README.md) niet van toepassing is, worden de toevoegingen en onttrekkingen aan de egalisatiereserve, bedoeld in de [artikelen 9](../../../../../../AMvB/besluit/winstbepaling/en/reserves/verzekeraars/2001/BWBR0012096/README.md), [10](../../../../../../AMvB/besluit/winstbepaling/en/reserves/verzekeraars/2001/BWBR0012096/README.md) en [11 van het besluit verzekeraars 2001](../../../../../../AMvB/besluit/winstbepaling/en/reserves/verzekeraars/2001/BWBR0012096/README.md), bepaald alsof de verzekeraar geen deel uitmaakt van de fiscale eenheid, met dien verstande dat: 

a. voor het bepalen van de limiet van [artikel 9, eerste lid, onderdeel b, van het besluit verzekeraars 2001](../../../../../../AMvB/besluit/winstbepaling/en/reserves/verzekeraars/2001/BWBR0012096/README.md), [artikel 15ah van de wet](../../../../../../wet/wet/op/de/vennootschapsbelasting/1969/BWBR0002672/README.md) overeenkomstige toepassing vindt;  

b. voor het bepalen van de limiet van [artikel 9, eerste lid, onderdeel c, van het besluit verzekeraars 2001](../../../../../../AMvB/besluit/winstbepaling/en/reserves/verzekeraars/2001/BWBR0012096/README.md), als het belastbare bedrag of belastbare binnenlandse bedrag geldt het zodanige bedrag van de fiscale eenheid;  

c. voor de berekening van de voor opneming in de egalisatiereserve beschikbare over het jaar genoten winst de belasting wordt gesteld op 35 percent van de op voet van [artikel 15ah van de wet](../../../../../../wet/wet/op/de/vennootschapsbelasting/1969/BWBR0002672/README.md) aan de verzekeraar toe te rekenen winst van de fiscale eenheid.    

### Afdeling  3  

####Bepalingen bij een fiscale eenheid tussen verzekeraars en niet-verzekeraars en tussen verzekeraars onderling wat betreft toets egalisatiereserve aan het vermogen

### Artikel  21  

1.  Indien op het voegingstijdstip tot de fiscale eenheid twee of meer verzekeraars gaan behoren, wordt de egalisatiereserve op dat tijdstip gesteld op de som van die reserves van die verzekeraars direct voorafgaande aan de voeging.   
2.  Indien op het voegingstijdstip het bedrag waarmee het vermogen de egalisatiereserve te boven gaat (vermogensruimte) – een en ander opgevat overeenkomstig [artikel 11, derde lid, van het besluit verzekeraars 2001](../../../../../../AMvB/besluit/winstbepaling/en/reserves/verzekeraars/2001/BWBR0012096/README.md) – afneemt als gevolg van de voeging en het betreft een situatie als bedoeld in artikel 19, tweede lid, onderdeel a, wordt per het einde van ieder jaar daarna, gedurende twintig jaren, doch ten hoogste zo lang de verzekeraar en de dochtermaatschappij tezamen in aanmerking worden genomen, de vermogensruimte van de verzekeraar fictief verhoogd. De verhoging is gelijk aan het bedrag waarmee op het voegingstijdstip de boekwaarde van de deelneming in de dochtermaatschappij te boven gaat het bedrag van het vermogen van die maatschappij, verminderd met 5 percent voor elk jaar dat inmiddels is verstreken na de voeging.   
3.  Het tweede lid is van overeenkomstige toepassing in een situatie als bedoeld in artikel 19, tweede lid, onderdeel b.   
4.  Het tweede lid is van overeenkomstige toepassing in een situatie als bedoeld in artikel 19, tweede lid, onderdeel c. In deze situatie wordt de vermogensruimte van de verzekeraar jaarlijks voorts fictief verhoogd met het bedrag waarmee op het voegingstijdstip het vermogen van de dochtermaatschappij haar gestorte kapitaal te boven gaat.   
5.  Indien op een voegingstijdstip de vermogensruimte toeneemt en bij een uitbreiding daarna van de fiscale eenheid de vermogensruimte afneemt, vindt bij die uitbreiding een fictieve verhoging van de vermogensruimte geen toepassing tot het bedrag van de eerdere toename van de ruimte.   
6.  Een fictieve verhoging van de vermogensruimte blijft achterwege indien het betreft de voeging van een dochtermaatschappij die reeds eerder deel uitmaakte van een fiscale eenheid met de verzekeraar.   

### Afdeling  4  

####Verdeling egalisatiereserve bij een fiscale eenheid tussen verzekeraars en niet-verzekeraars en tussen verzekeraars onderling bij ontvoeging

### Artikel  22  

Indien de ontvoeging betreft een verzekeraar en er bij die ontvoeging nog een of meer verzekeraars achterblijven dan wel de ontvoeging betreft meer dan een verzekeraar, wordt de egalisatiereserve van de fiscale eenheid zodanig verdeeld over de verzekeraars dat bij de afzonderlijke verzekeraar de egalisatiereserve niet uitgaat boven het laagste van de volgende bedragen: 

a. het vermogen van die verzekeraar, verminderd met het gestorte kapitaal en met de overige toelaatbare reserves van die verzekeraar. Hierbij worden voor het bepalen van het vermogen mede als schulden aangemerkt de bij het bepalen van de winst niet in aftrek komende uitdelingen en daarmee gelijkgestelde betalingen die na ontvoeging plaatsvinden en betrekking hebben op tijdvakken van daarvoor. Indien het betreft een verzekeraar die achterblijft in de fiscale eenheid, wordt het vermogen vermeerderd met een evenredig gedeelte van de fictieve verhoging van de vermogensruimte die op de voet van artikel 21 is toegepast aan het einde van het laatste jaar voorafgaande aan de ontvoeging;  

b. het voor die verzekeraar in [artikel 8](../../../../../../AMvB/besluit/winstbepaling/en/reserves/verzekeraars/2001/BWBR0012096/README.md) of in [artikel 19 van het besluit verzekeraars 2001](../../../../../../AMvB/besluit/winstbepaling/en/reserves/verzekeraars/2001/BWBR0012096/README.md) gestelde maximum.   De verdeling van de egalisatiereserve van de fiscale eenheid over de verzekeraars geschiedt zoveel mogelijk naar verhouding van de voor de afzonderlijke verzekeraars geldende laagste van de bedragen bedoeld in de eerste volzin, onderdelen a en b.  

### Afdeling  5  

####Calamiteitenreserve

### Artikel  23  

Het bepaalde in de artikelen 20, 21 en 22 met betrekking tot een egalisatiereserve is van overeenkomstige toepassing met betrekking tot een calamiteitenreserve.  

### Hoofdstuk  V  

####Specifieke bepalingen bij een fiscale eenheid van beleggingsinstellingen

### Afdeling  1  

####Definitie

### Artikel  24  

Voor de toepassing van [artikel 4, vijfde lid](../../../../../../AMvB/besluit/beleggingsinstellingen/BWBR0002705/README.md), en [artikel 5, tweede lid, van het Besluit beleggingsinstellingen](../../../../../../AMvB/besluit/beleggingsinstellingen/BWBR0002705/README.md) wordt tijdens het bestaan van een fiscale eenheid «in omloop zijnde aandelen» opgevat als in omloop zijnde aandelen in de moedermaatschappij.  

### Afdeling  2  

####Bij de totstandkoming van een fiscale eenheid

### Artikel  25  

####Uit te delen winst, uitdelingstekorten, afrondingsreserve en voorvoegingsverlies

1.  De door een dochtermaatschappij na haar voegingstijdstip op de voet van [artikel 28, tweede lid, onderdeel b, van de wet](../../../../../../wet/wet/op/de/vennootschapsbelasting/1969/BWBR0002672/README.md) uit te delen winst, wordt aangemerkt als door de fiscale eenheid op de voet van dat artikelonderdeel uit te delen winst van het jaar waarin de uitdeling van de dochtermaatschappij plaatsvindt. De eerste volzin is niet van toepassing met betrekking tot uit te delen winst die als zogenaamd meegekocht dividend kan worden aangemerkt.   
2.  Vóór het voegingstijdstip bij een maatschappij ontstane uitdelingstekorten als bedoeld in [artikel 2, vierde lid, van het Besluit beleggingsinstellingen](../../../../../../AMvB/besluit/beleggingsinstellingen/BWBR0002705/README.md) worden binnen de in dat artikel gestelde termijn slechts verrekend met de voor uitdeling beschikbare winst van de fiscale eenheid voorzover die aan die maatschappij is toe te rekenen. [Artikel 15ah van de wet](../../../../../../wet/wet/op/de/vennootschapsbelasting/1969/BWBR0002672/README.md) is hierbij van overeenkomstige toepassing. Voorts is hierbij van overeenkomstige toepassing artikel 12.   
3.  Indien een bestaande fiscale eenheid wordt uitgebreid of indien een bestaande fiscale eenheid wordt opgenomen in een nieuwe fiscale eenheid vindt de verrekening van een voor dat voegingstijdstip ontstaan uitdelingstekort als bedoeld in [artikel 2, vierde lid, van het Besluit beleggingsinstellingen](../../../../../../AMvB/besluit/beleggingsinstellingen/BWBR0002705/README.md) van die bestaande fiscale eenheid binnen de in [dat artikel](../../../../../../AMvB/besluit/beleggingsinstellingen/BWBR0002705/README.md) gestelde termijn met de voor uitdeling beschikbare winst van na dat voegingstijdstip plaats voorzover deze voor uitdeling beschikbare winst is toe te rekenen aan de maatschappijen die direct voorafgaande aan dat voegingstijdstip reeds een fiscale eenheid vormden. Het tweede lid, tweede en derde volzin, is hierbij van overeenkomstige toepassing.   
4.  De afrondingsreserve als bedoeld in [artikel 5 van het Besluit beleggingsinstellingen](../../../../../../AMvB/besluit/beleggingsinstellingen/BWBR0002705/README.md) wordt op het voegingstijdstip gesteld op de som van de reserve van de moedermaatschappij en de dochtermaatschappij.   
5.  Het verlies van een dochtermaatschappij dat betrekking heeft op het jaar voorafgaand aan het voegingstijdstip en dat ingevolge [artikel 4, vierde lid, van het Besluit beleggingsinstellingen](../../../../../../AMvB/besluit/beleggingsinstellingen/BWBR0002705/README.md) is vastgesteld om over te brengen naar het volgende jaar, wordt niet bij de fiscale eenheid in aanmerking genomen.   

### Afdeling  3  

####Bij de verbreking van een fiscale eenheid

### Artikel  26  

####Uitdelingstekorten

1.  Vanaf het tijdstip van ontvoeging van een dochtermaatschappij worden, binnen de in [artikel 2, vierde lid, van het Besluit beleggingsinstellingen](../../../../../../AMvB/besluit/beleggingsinstellingen/BWBR0002705/README.md) gestelde termijn, de volgende uitdelingstekorten verrekend met de voor uitdeling beschikbare winst van die dochtermaatschappij van na dat tijdstip: 

a. de uitdelingstekorten van de dochtermaatschappij van voor haar voegingstijdstip voor zover die nog niet verrekend zijn;  

b. de uitdelingstekorten van de fiscale eenheid die bij de ontvoeging nog niet verrekend zijn voor zover die aan die dochtermaatschappij zijn toe te rekenen.     
2.  Uitdelingstekorten als bedoeld in het eerste lid, onder b, worden slechts toegerekend aan de dochtermaatschappij indien de moedermaatschappij en de dochtermaatschappij daarom verzoeken en voorzover aannemelijk wordt gemaakt dat de uitdelingstekorten aan de dochtermaatschappij zijn toe te rekenen.   
3.  [Artikel 15af, derde tot en met zesde lid, van de wet](../../../../../../wet/wet/op/de/vennootschapsbelasting/1969/BWBR0002672/README.md) is van overeenkomstige toepassing.   

### Artikel  27  

####Herbeleggingsreserve en afrondingsreserve

1.  Bij de ontvoeging van een dochtermaatschappij wordt de herbeleggingsreserve als bedoeld in [artikel 4 van het Besluit beleggingsinstellingen](../../../../../../AMvB/besluit/beleggingsinstellingen/BWBR0002705/README.md) van die dochtermaatschappij gesteld op de herbeleggingsreserve die bij de dochtermaatschappij reeds aanwezig was op het tijdstip onmiddellijk voorafgaand aan haar voegingstijdstip, verminderd met: 

a. indien de ontvoeging plaatsvindt met ingang van een boekjaar, het verlies van de fiscale eenheid dat ingevolge [artikel 4, vierde lid, van het Besluit beleggingsinstellingen](../../../../../../AMvB/besluit/beleggingsinstellingen/BWBR0002705/README.md) wordt overgebracht naar dat boekjaar; of  

b. indien de ontvoeging plaatsvindt in de loop van een boekjaar, het verlies van de fiscale eenheid dat ingevolge [artikel 4, vierde lid, van het Besluit beleggingsinstellingen](../../../../../../AMvB/besluit/beleggingsinstellingen/BWBR0002705/README.md) naar dat boekjaar is overgebracht; voorzover dit verlies niet groter is dan die herbeleggingsreserve.     
2.  Het bedrag van het verlies dat ingevolge het eerste lid in mindering komt op de herbeleggingsreserve van de dochtermaatschappij, wordt niet meer in aanmerking genomen bij de overblijvende fiscale eenheid, onderscheidenlijk de moedermaatschappij.   
3.  Het verlies van een dochtermaatschappij dat betrekking heeft op het jaar voorafgaand aan het voegingstijdstip en dat ingevolge [artikel 4, vierde lid, van het Besluit beleggingsinstellingen](../../../../../../AMvB/besluit/beleggingsinstellingen/BWBR0002705/README.md) is vastgesteld om over te brengen naar het volgende jaar, wordt overgebracht naar het eerste jaar na het ontvoegingstijdstip van die dochtermaatschappij.   
4.  Vanaf het ontvoegingstijdstip van een dochtermaatschappij wordt de afrondingsreserve als bedoeld in [artikel 5 van het Besluit beleggingsinstellingen](../../../../../../AMvB/besluit/beleggingsinstellingen/BWBR0002705/README.md), aangemerkt als afrondingsreserve van de overblijvende fiscale eenheid, onderscheidenlijk de moedermaatschappij.   

### Hoofdstuk  VI  

####Specifieke bepalingen voor een coöperatie bij het einde van een fiscale eenheid met die coöperatie als moedermaatschappij

### Artikel  28  

1.  Na het eindigen van een fiscale eenheid met een coöperatie als moedermaatschappij vindt [artikel 9, eerste lid, onderdeel g, van de wet](../../../../../../wet/wet/op/de/vennootschapsbelasting/1969/BWBR0002672/README.md) ten aanzien van die coöperatie geen toepassing op door haar na de verbreking van de eenheid genoten winst voorzover deze betrekking heeft op vermogensbestanddelen welke door haar tijdens het bestaan van de fiscale eenheid zijn verkregen van een dochtermaatschappij en voorzover deze winst op het voegingstijdstip met die dochtermaatschappij bij deze maatschappij in de vorm van stille reserves – daaronder begrepen goodwill – reeds aanwezig was.   
2.  Het eerste lid is van overeenkomstige toepassing op winst voorzover deze betrekking heeft op fiscaal toelaatbare reserves met betrekking tot activiteiten van een dochtermaatschappij en die reserves op het voegingstijdstip met die dochtermaatschappij bij deze maatschappij reeds aanwezig waren.   

### Hoofdstuk  VII  

####Specifieke bepalingen bij een fiscale eenheid met een buitenlandse belastingplichtige

### Afdeling  1  

####Algemene bepalingen

### Artikel  29  

####Definities

1.  Voor de toepassing van dit hoofdstuk wordt verstaan onder: 

a. buitenlands belastingplichtige maatschappij: een buitenlandse belastingplichtige voorzover die op grond van [artikel 15, vierde lid, tweede volzin, van de wet](../../../../../../wet/wet/op/de/vennootschapsbelasting/1969/BWBR0002672/README.md) deel uitmaakt van een fiscale eenheid;  

b. buitenlands belastingplichtige moedermaatschappij: een buitenlands belastingplichtige maatschappij die als moedermaatschappij deel uitmaakt van een fiscale eenheid;  

c. buitenlands belastingplichtige dochtermaatschappij: een buitenlands belastingplichtige maatschappij die als dochtermaatschappij deel uitmaakt van een fiscale eenheid;  

d. binnenlands belastingplichtige maatschappij: een binnenlandse belastingplichtige die deel uitmaakt van een fiscale eenheid;  

e. binnenlands belastingplichtige moedermaatschappij: een binnenlandse belastingplichtige die als moedermaatschappij deel uitmaakt van een fiscale eenheid;  

f. binnenlands belastingplichtige dochtermaatschappij: een binnenlandse belastingplichtige die als dochtermaatschappij deel uitmaakt van een fiscale eenheid;  

g. hoofdhuis: een buitenlandse belastingplichtige als bedoeld in [artikel 15, vierde lid, tweede volzin, van de wet](../../../../../../wet/wet/op/de/vennootschapsbelasting/1969/BWBR0002672/README.md), voorzover die op grond van die volzin geen deel uitmaakt van een fiscale eenheid.     
2.  Voor de toepassing van dit hoofdstuk wordt een belastingplichtige die op grond van [artikel 2, vierde lid, eerste volzin, van de wet](../../../../../../wet/wet/op/de/vennootschapsbelasting/1969/BWBR0002672/README.md) in Nederland, maar op grond van de Belastingregeling voor het Koninkrijk dan wel een verdrag ter voorkoming van dubbele belasting niet in Nederland is gevestigd, maar wel een onderneming drijft met behulp van een in Nederland aanwezige vaste inrichting, aangemerkt als een buitenlandse belastingplichtige.   

### Artikel  30  

####Toepassing voorwaarden

1.  Bij de toepassing van [artikel 15, tweede lid, van de wet](../../../../../../wet/wet/op/de/vennootschapsbelasting/1969/BWBR0002672/README.md) blijven aandelen in het nominaal gestorte kapitaal van een belastingplichtige die behoren tot het vermogen van een hoofdhuis buiten beschouwing.   
2.  Voor de toepassing van [artikel 15, derde lid, onderdeel a, van de wet](../../../../../../wet/wet/op/de/vennootschapsbelasting/1969/BWBR0002672/README.md) op een buitenlandse belastingplichtige wordt voor «de tijdvakken waarover de belasting wordt geheven» gelezen: de boekjaren.   

### Artikel  31  

####Terminologie

1.  Voor de toepassing van de [artikelen 15aa](../../../../../../wet/wet/op/de/vennootschapsbelasting/1969/BWBR0002672/README.md), [15ab, tweede tot en met zesde lid](../../../../../../wet/wet/op/de/vennootschapsbelasting/1969/BWBR0002672/README.md), [15ac](../../../../../../wet/wet/op/de/vennootschapsbelasting/1969/BWBR0002672/README.md) en [15ae tot en met 15aj van de wet](../../../../../../wet/wet/op/de/vennootschapsbelasting/1969/BWBR0002672/README.md), wordt een buitenlandse belastingplichtige slechts als maatschappij aangemerkt voorzover deze belastingplichtige op grond van [artikel 15, vierde lid, tweede volzin, van de wet](../../../../../../wet/wet/op/de/vennootschapsbelasting/1969/BWBR0002672/README.md) deel uitmaakt van een fiscale eenheid.   
2.  Met betrekking tot een buitenlands belastingplichtige maatschappij wordt in [artikel 15ae, eerste lid, onderdeel b](../../../../../../wet/wet/op/de/vennootschapsbelasting/1969/BWBR0002672/README.md), [artikel 15af, eerste, vierde en zesde lid](../../../../../../wet/wet/op/de/vennootschapsbelasting/1969/BWBR0002672/README.md), en [artikel 15ag, eerste lid, van de wet](../../../../../../wet/wet/op/de/vennootschapsbelasting/1969/BWBR0002672/README.md) voor «belastbare winst» gelezen: Nederlands inkomen.   
3.  Met betrekking tot een buitenlands belastingplichtige maatschappij wordt in afwijking van [artikel 15ae, derde lid, van de wet](../../../../../../wet/wet/op/de/vennootschapsbelasting/1969/BWBR0002672/README.md), met betrekking tot de in [artikel 15ae, eerste en tweede lid, van de wet](../../../../../../wet/wet/op/de/vennootschapsbelasting/1969/BWBR0002672/README.md) bedoelde verrekening in [artikel 20a van de wet](../../../../../../wet/wet/op/de/vennootschapsbelasting/1969/BWBR0002672/README.md) voor «de belastingplichtige» gelezen: de buitenlandse belastingplichtige die deel uitmaakt van de fiscale eenheid.   

### Afdeling  2  

####Fiscale eenheid met een buitenlands belastingplichtige moedermaatschappij

### Artikel  32  

####Voorwerp van de belasting; terminologie

1.  Bij een fiscale eenheid met een buitenlands belastingplichtige moedermaatschappij wordt de belasting geheven naar het belastbare Nederlandse bedrag.   
2.  Bij een fiscale eenheid met een buitenlands belastingplichtige moedermaatschappij worden alle werkzaamheden en het gehele vermogen van een binnenlands belastingplichtige dochtermaatschappij geacht deel uit te maken van de werkzaamheden en het vermogen van die buitenlands belastingplichtige moedermaatschappij, met dien verstande dat het voorwerp van de belasting met betrekking tot de werkzaamheden en het vermogen van die binnenlands belastingplichtige dochtermaatschappij wordt opgevat op de voet van hoofdstuk II van de wet.   
3.  Bij een fiscale eenheid met een buitenlands belastingplichtige moedermaatschappij wordt in [artikel 15ae, eerste lid, onderdelen a, c en d, van de wet](../../../../../../wet/wet/op/de/vennootschapsbelasting/1969/BWBR0002672/README.md) voor «de belastbare winst van de fiscale eenheid» respectievelijk «de belastbare winst van de bestaande fiscale eenheid» gelezen: het Nederlandse inkomen van de fiscale eenheid respectievelijk het Nederlandse inkomen van de bestaande fiscale eenheid.   

### Artikel  33  

####Rechtsverhoudingen tussen hoofdhuis van moedermaatschappij en dochtermaatschappijen

Rechtsverhoudingen tussen een dochtermaatschappij van een fiscale eenheid en het hoofdhuis van een buitenlandse belastingplichtige die als moedermaatschappij deel uitmaakt van die fiscale eenheid en uit die rechtsverhoudingen voortvloeiende betalingen, worden bij het bepalen van de winst van de fiscale eenheid in aanmerking genomen als ware er geen fiscale eenheid.  

### Afdeling  3  

####Fiscale eenheid met een buitenlands belastingplichtige dochtermaatschappij

### Artikel  34  

####Voorwerp van de belasting

1.  Bij een fiscale eenheid met een binnenlands belastingplichtige moedermaatschappij en een buitenlands belastingplichtige dochtermaatschappij, wordt de belasting geheven naar het belastbare bedrag.   
2.  Bij een fiscale eenheid met een buitenlands belastingplichtige dochtermaatschappij worden de werkzaamheden en het vermogen van die buitenlands belastingplichtige dochtermaatschappij geacht deel uit te maken van de werkzaamheden en het vermogen van de moedermaatschappij, met dien verstande dat het voorwerp van de belasting met betrekking tot de werkzaamheden en het vermogen van die buitenlands belastingplichtige dochtermaatschappij wordt opgevat op de voet van [hoofdstuk III van de wet](../../../../../../wet/wet/op/de/vennootschapsbelasting/1969/BWBR0002672/README.md).   

### Artikel  35  

####Buitenlands belastingplichtige dochtermaatschappij waarop de deelnemingsvrijstelling van toepassing is

1.  Met betrekking tot de deelneming van een maatschappij in een buitenlandse belastingplichtige die als dochtermaatschappij deel gaat uitmaken van een fiscale eenheid met die maatschappij, blijft voor het gehele belang sprake van een deelneming waarop de regelingen inzake de deelnemingsvrijstelling, uitsluitingen van de deelnemingsvrijstelling en alle regelingen die daarmee verband houden onverminderd van toepassing zijn als ware er geen fiscale eenheid.   
2.  Onverminderd het eerste lid is [artikel 15 van de wet](../../../../../../wet/wet/op/de/vennootschapsbelasting/1969/BWBR0002672/README.md) onverkort van toepassing met betrekking tot schuldverhoudingen tussen een buitenlands belastingplichtige maatschappij en een andere maatschappij die deel uitmaakt van dezelfde fiscale eenheid.   
3.  Onverminderd het eerste lid, is [artikel 13c, derde lid, van de wet](../../../../../../wet/wet/op/de/vennootschapsbelasting/1969/BWBR0002672/README.md) van overeenkomstige toepassing op een deelneming als bedoeld in het eerste lid.   
4.  Het opgeofferde bedrag voor een deelneming als bedoeld in het eerste lid, wordt slechts in aanmerking genomen voorzover de belastingplichtige aannemelijk maakt dat dit bedrag in absolute zin uitgaat boven de aan de buitenlands belastingplichtige dochtermaatschappij sinds de voeging toe te rekenen winst van de fiscale eenheid, indien die per saldo uitkomt op een negatief bedrag.   
5.  [Artikel 13d, achtste lid, van de wet](../../../../../../wet/wet/op/de/vennootschapsbelasting/1969/BWBR0002672/README.md), is niet van toepassing bij de ontvoeging van een deelneming als bedoeld in het eerste lid. Een beperking van het in aanmerking nemen van het opgeofferde bedrag op de voet van het vierde lid blijft onverminderd van toepassing na de ontvoeging van die deelneming.   
6.  Voor de toepassing van [artikel 13d van de wet](../../../../../../wet/wet/op/de/vennootschapsbelasting/1969/BWBR0002672/README.md) met betrekking tot een deelneming als bedoeld in het eerste lid of een deelneming die voorheen kwalificeerde als een deelneming als bedoeld in het eerste lid, wordt de in de jaren, [bedoeld in artikel 13d, derde lid, van de wet](../../../../../../wet/wet/op/de/vennootschapsbelasting/1969/BWBR0002672/README.md) aan de buitenlands belastingplichtige dochtermaatschappij toe te rekenen winst van de fiscale eenheid geacht mede als positief voordeel uit hoofde van de deelneming te zijn genoten, indien deze winst per saldo uitkomt op een positief bedrag. De vorige volzin is niet van toepassing voorzover de belastingplichtige aannemelijk maakt dat hij deze winst niet feitelijk op enigerlei wijze direct of indirect als positief voordeel uit hoofde van de deelneming heeft genoten in de jaren, bedoeld in [artikel 13d, derde lid, van de wet](../../../../../../wet/wet/op/de/vennootschapsbelasting/1969/BWBR0002672/README.md).   
7.  Bij de toepassing van het vierde en zesde lid is [artikel 15ah van de wet](../../../../../../wet/wet/op/de/vennootschapsbelasting/1969/BWBR0002672/README.md) van overeenkomstige toepassing.   
8.  Bij ministeriële regeling kunnen nadere regels worden gesteld over de vaststelling van het opgeofferde bedrag en de positieve voordelen met betrekking tot een deelneming als bedoeld in het eerste lid indien meer dan één maatschappij een belang in die buitenlandse belastingplichtige heeft of indien het belang van een maatschappij in die buitenlandse belastingplichtige gedurende het bestaan van de fiscale eenheid is overgegaan op een andere maatschappij.   

### Artikel  36  

####Buitenlands belastingplichtige dochtermaatschappij waarop de deelnemingsvrijstelling niet van toepassing is

1.  Indien een buitenlandse belastingplichtige als dochtermaatschappij deel gaat uitmaken van een fiscale eenheid en het belang in die dochtermaatschappij een laagbelaste beleggingsdeelneming betreft, stelt de buitenlandse belastingplichtige op het tijdstip onmiddellijk voorafgaand aan het tijdstip waarop de fiscale eenheid ten aanzien van haar tot stand komt haar activa en passiva te boek op de waarde in het economische verkeer en voegt zij de door haar gevormde fiscale reserves toe aan de winst. [Artikel 35, eerste en tweede lid](../../../../../../wet/wet/op/de/vennootschapsbelasting/1969/BWBR0002672/README.md), is van overeenkomstige toepassing.   
2.  Op gezamenlijk verzoek van de moedermaatschappij en de buitenlandse belastingplichtige blijft het eerste lid buiten aanmerking.   
3.  Voor de toepassing van [artikel 13aa van de wet](../../../../../../wet/wet/op/de/vennootschapsbelasting/1969/BWBR0002672/README.md) worden positieve voordelen uit hoofde van het belang, bedoeld in het eerste lid, bij de bepaling van de winst van de fiscale eenheid niet in aanmerking genomen, voorzover aannemelijk is dat deze samenhangen met of voortvloeien uit aan de buitenlands belastingplichtige dochtermaatschappij toe te rekenen winst van de fiscale eenheid. Indien ten aanzien van de buitenlands belastingplichtige dochtermaatschappij een verzoek is gedaan als bedoeld in het tweede lid, blijft de eerste volzin buiten toepassing tot het bedrag dat ingevolge dat verzoek niet in de heffing is betrokken.   
4.  Voor de toepassing van [artikel 13aa van de wet](../../../../../../wet/wet/op/de/vennootschapsbelasting/1969/BWBR0002672/README.md), worden negatieve voordelen uit hoofde van het belang, bedoeld in het eerste lid, met inachtneming van het [zesde lid van dat artikel](../../../../../../wet/wet/op/de/vennootschapsbelasting/1969/BWBR0002672/README.md), bij de bepaling van de winst van de fiscale eenheid slechts in aanmerking genomen voorzover aannemelijk is dat deze samenhangen met of voortvloeien uit werkzaamheden of vermogen van het hoofdhuis.   
5.  Indien op het ontvoegingstijdstip de waarde in het economische verkeer van een belang, bedoeld in het eerste lid, lager is dan de boekwaarde van dat belang, wordt dat belang op het onmiddellijk daaraan voorafgaande tijdstip teboekgesteld op de waarde in het economische verkeer.   
6.  Voor de toepassing van het derde lid, wordt de aan de buitenlands belastingplichtige dochtermaatschappij toe te rekenen winst van de fiscale eenheid berekend alsof zij geen deel uitmaakt van de fiscale eenheid, waarbij winsten en verliezen van voor het voegingstijdstip buiten aanmerking blijven.   

### Artikel  37  

####Waarderingsvoorschrift voor buitenlandse belastingplichtige bij voeging of ontvoeging niet van toepassing

1.  Bij voeging van een buitenlandse belastingplichtige als dochtermaatschappij is [artikel 15ab, eerste lid, van de wet](../../../../../../wet/wet/op/de/vennootschapsbelasting/1969/BWBR0002672/README.md) niet van toepassing op het belang in die buitenlandse belastingplichtige.   
2.  Bij ontvoeging van een buitenlands belastingplichtige dochtermaatschappij is [artikel 15aj, zesde lid, van de wet](../../../../../../wet/wet/op/de/vennootschapsbelasting/1969/BWBR0002672/README.md) niet van toepassing op het belang in die buitenlandse belastingplichtige.   

### Artikel  38  

####Reserve financieringsactiviteiten

Voor de toepassing van [artikel 15b, vijfde lid, van de wet](../../../../../../wet/wet/op/de/vennootschapsbelasting/1969/BWBR0002672/README.md) wordt niet als kapitaalstorting beschouwd een directe of indirecte kapitaalstorting of verwerving van aandelen in een buitenlandse belastingplichtige die als dochtermaatschappij deel uitmaakt van een fiscale eenheid, voor zover die kapitaalstorting of verwerving betrekking heeft op werkzaamheden en vermogen van die buitenlandse belastingplichtige die ingevolge artikel 34, tweede lid, deel uitmaken van de werkzaamheden en het vermogen van de moedermaatschappij van die fiscale eenheid.  

### Afdeling  4  

####Voortzetting fiscale eenheid bij zetelverplaatsing

### Artikel  39  

####Zetelverplaatsing naar Nederland

1.  Indien de fiscale eenheid met een buitenlandse belastingplichtige eindigt omdat die belastingplichtige de plaats van werkelijke leiding verplaatst naar Nederland en direct aansluitend aan het ontvoegingstijdstip een nieuwe fiscale eenheid tot stand komt, wordt er voor de toepassing van de [artikelen 15ae](../../../../../../wet/wet/op/de/vennootschapsbelasting/1969/BWBR0002672/README.md), [15af](../../../../../../wet/wet/op/de/vennootschapsbelasting/1969/BWBR0002672/README.md), [15ag](../../../../../../wet/wet/op/de/vennootschapsbelasting/1969/BWBR0002672/README.md), [15ai](../../../../../../wet/wet/op/de/vennootschapsbelasting/1969/BWBR0002672/README.md) en [15aj, eerste lid, van de wet](../../../../../../wet/wet/op/de/vennootschapsbelasting/1969/BWBR0002672/README.md) geacht geen ontvoeging te hebben plaatsgevonden.   
2.  De aansluitende fiscale eenheid treedt voor de toepassing van de [artikelen 15ai](../../../../../../wet/wet/op/de/vennootschapsbelasting/1969/BWBR0002672/README.md) en [20, tweede lid, van de wet](../../../../../../wet/wet/op/de/vennootschapsbelasting/1969/BWBR0002672/README.md) in de plaats van de voorafgaande fiscale eenheid.   

### Artikel  40  

####Zetelverplaatsing naar het buitenland

1.  Indien de fiscale eenheid met een binnenlandse belastingplichtige eindigt omdat die belastingplichtige de plaats van werkelijke leiding verplaatst naar het buitenland met achterlating in Nederland van een vaste inrichting en direct aansluitend aan het ontvoegingstijdstip een nieuwe fiscale eenheid tot stand komt, wordt er voor de toepassing van de [artikelen 15ae](../../../../../../wet/wet/op/de/vennootschapsbelasting/1969/BWBR0002672/README.md), [15af](../../../../../../wet/wet/op/de/vennootschapsbelasting/1969/BWBR0002672/README.md) en [15ag van de wet](../../../../../../wet/wet/op/de/vennootschapsbelasting/1969/BWBR0002672/README.md) geacht geen ontvoeging te hebben plaatsgevonden. Voorts blijft [artikel 15ai van de wet](../../../../../../wet/wet/op/de/vennootschapsbelasting/1969/BWBR0002672/README.md) buiten toepassing, behoudens voorzover het vermogensbestanddelen betreft die zijn overgedragen door een onderdeel van de belastingplichtige dat als gevolg van de verplaatsing van de plaats van de werkelijke leiding geen deel meer uitmaakt van de fiscale eenheid.   
2.  Bij een voortzetting van de fiscale eenheid op de voet van het eerste lid, wordt er voor de toepassing van [artikel 15aj, eerste lid, van de wet](../../../../../../wet/wet/op/de/vennootschapsbelasting/1969/BWBR0002672/README.md) geacht geen ontvoeging te hebben plaatsgevonden, behoudens voor zover de herinvesteringsreserve is gevormd door onderscheidenlijk het voornemen tot herinvestering uitsluitend bestond bij een onderdeel van de belastingplichtige dat als gevolg van de verplaatsing van de plaats van werkelijke leiding geen deel meer uitmaakt van de fiscale eenheid.   
3.  De aansluitende fiscale eenheid treedt voor de toepassing van de [artikelen 15ai](../../../../../../wet/wet/op/de/vennootschapsbelasting/1969/BWBR0002672/README.md) en [20, tweede lid, van de wet](../../../../../../wet/wet/op/de/vennootschapsbelasting/1969/BWBR0002672/README.md) in de plaats van de voorafgaande fiscale eenheid. Bij de toepassing van [artikel 15ai van de wet](../../../../../../wet/wet/op/de/vennootschapsbelasting/1969/BWBR0002672/README.md) geldt de in de plaats treding niet voorzover afrekening op grond van het eerste lid of [artikel 15c van de wet](../../../../../../wet/wet/op/de/vennootschapsbelasting/1969/BWBR0002672/README.md) heeft plaatsgevonden.   

### Hoofdstuk  VIII  

####Voorkoming dubbele belasting

### Afdeling  1  

####Algemene bepalingen

### Artikel  41  

####Definitie

Voor de toepassing van dit hoofdstuk wordt onder buitenlandse winst verstaan: winst die ingevolge een regeling ter voorkoming van dubbele belasting is vrijgesteld van vennootschapsbelasting.  

### Artikel  42  

####Delegatiebevoegdheid inzake voorrangsregeling buitenlandse resultaten

Bij ministeriële regeling worden nadere regels gesteld over de toedeling van de winst van een fiscale eenheid en te verrekenen buitenlandse belasting in het kader van het verlenen van verminderingen ter voorkoming van dubbele belasting in situaties waarin dit hoofdstuk van toepassing is.  

### Afdeling  2  

####Buitenlandse resultaten van vóór het voegingstijdstip

### Artikel  43  

####Doorgeschoven en in te halen buitenlandse winst van vóór het voegingstijdstip

1.  Indien ingevolge een regeling ter voorkoming van dubbele belasting een positieve of negatieve buitenlandse winst van een maatschappij wordt overgebracht naar het jaar waarin de fiscale eenheid ten aanzien van die maatschappij tot stand komt, wordt in dat jaar bij het berekenen op de voet van [artikel 15ac, vierde lid, van de wet](../../../../../../wet/wet/op/de/vennootschapsbelasting/1969/BWBR0002672/README.md) van de vermindering ter voorkoming van dubbele belasting: 

a. die positieve buitenlandse winst in aanmerking genomen voorzover het belastbare bedrag van de fiscale eenheid aan die maatschappij is toe te rekenen, onderscheidenlijk  

b. die negatieve buitenlandse winst in aanmerking genomen voorzover de buitenlandse winst van de fiscale eenheid, na verrekening volgens de daarvoor geldende regels met verliezen uit andere jaren, aan die maatschappij is toe te rekenen.     
2.  Voor de toepassing van het eerste lid wordt buitenlandse winst die wordt behaald met een vermogensbestanddeel dat binnen de fiscale eenheid is overgedragen, toegerekend aan de maatschappij van wier vermogen dat vermogensbestanddeel op het voegingstijdstip deel uitmaakte. De eerste volzin is van overeenkomstige toepassing met betrekking tot buitenlandse winst die wordt behaald met een onderneming die, of een gedeelte van een onderneming dat, wordt gedreven met behulp van een vaste vertegenwoordiger.   
3.  [Artikel 15ah van de wet](../../../../../../wet/wet/op/de/vennootschapsbelasting/1969/BWBR0002672/README.md) en artikel 12 van dit besluit zijn van overeenkomstige toepassing.   
4.  Voorzover een in de aanhef van het eerste lid bedoeld bedrag aan winst ingevolge het bepaalde in onderdeel a of b van dat lid niet in aanmerking is genomen in een jaar, of ingevolge de regelingen ter voorkoming van dubbele belasting niet tot een vermindering van belasting over een jaar heeft geleid, wordt het volgens de daarvoor geldende regelingen telkens overgebracht naar het volgende jaar en met inachtneming van dit artikel in aanmerking genomen.   

### Artikel  44  

####Voortgewentelde buitenlandse bronbelasting van vóór het voegingstijdstip

1.  Indien ingevolge een regeling ter voorkoming van dubbele belasting een vanwege een andere mogendheid van een maatschappij geheven belasting – een andere belasting dan bedoeld in artikel 45 – ter verrekening wordt voortgewenteld naar het jaar waarin de fiscale eenheid ten aanzien van die maatschappij tot stand komt, wordt in dat jaar bij het berekenen op de voet van [artikel 15ac, vierde lid, van de wet](../../../../../../wet/wet/op/de/vennootschapsbelasting/1969/BWBR0002672/README.md) van de vermindering ter voorkoming van dubbele belasting, die belasting in aanmerking genomen tot ten hoogste het volgens het tweede lid te bepalen bedrag.   
2.  Van de ter verrekening voortgewentelde belasting wordt ten hoogste in aanmerking genomen het bedrag dat tot de belasting die over de winst van de fiscale eenheid zou zijn verschuldigd zonder de voortwenteling in dezelfde verhouding staat als het bedrag van de bij de verrekening van in dat jaar vanwege een andere Mogendheid geheven belasting, anders dan bedoeld in artikel 45, in aanmerking te nemen inkomsten, verminderd met de daarop drukkende kosten, die zijn begrepen in, en ten hoogste tot het bedrag van, het aan die maatschappij toe te rekenen belastbare bedrag van de fiscale eenheid, staat tot het belastbare bedrag van de fiscale eenheid.   
3.  [Artikel 15ah van de wet](../../../../../../wet/wet/op/de/vennootschapsbelasting/1969/BWBR0002672/README.md) en artikel 12 van dit besluit zijn van overeenkomstige toepassing.   
4.  Voor de toepassing van het tweede lid worden vermogensbestanddelen uit hoofde waarvan inkomsten als bedoeld in het eerste lid worden ontvangen, die binnen de fiscale eenheid zijn overgedragen, toegerekend aan de maatschappij van wier vermogen die vermogensbestanddelen op het voegingstijdstip deel uitmaakten.   
5.  Voorzover een in het eerste lid bedoeld bedrag aan voortgewentelde belasting op grond van dat lid in combinatie met het tweede lid niet in aanmerking is genomen, of ingevolge de regelingen ter voorkoming van dubbele belasting niet tot een vermindering van belasting heeft geleid, wordt het volgens de daarvoor geldende regelingen telkens overgebracht naar het volgende jaar en met inachtneming van dit artikel in aanmerking genomen.   

### Artikel  45  

####Voortgewentelde belasting bij passieve winst uit buitenlandse onderneming van vóór het voegingstijdstip

1.  Indien ingevolge een regeling ter voorkoming van dubbele belasting een aanspraak van een maatschappij op vermindering van vennootschapsbelasting ter zake van vanwege een andere mogendheid geheven belasting over winst behaald met een onderneming als bedoeld in [artikel 32, vijfde lid, van het Besluit voorkoming dubbele belasting 2001](../../../../../../AMvB/besluit/voorkoming/dubbele/belasting/2001/BWBR0012095/README.md) (passieve winst uit buitenlandse onderneming) wordt voortgewenteld naar het jaar waarin de fiscale eenheid ten aanzien van die maatschappij tot stand komt, wordt in dat jaar bij het berekenen op de voet van [artikel 15ac, vierde lid, van de wet](../../../../../../wet/wet/op/de/vennootschapsbelasting/1969/BWBR0002672/README.md) van de vermindering ter voorkoming van dubbele belasting, het bedrag van die aanspraak in aanmerking genomen tot ten hoogste het bedrag dat tot de belasting die over de winst van de fiscale eenheid zou zijn verschuldigd zonder de voortwenteling in dezelfde verhouding staat als het gezamenlijke bedrag van de passieve winst uit buitenlandse onderneming die is begrepen in, en ten hoogste tot het bedrag van, het aan die maatschappij toe te rekenen belastbare bedrag van de fiscale eenheid, staat tot het belastbare bedrag van de fiscale eenheid.   
2.  [Artikel 15ah van de wet](../../../../../../wet/wet/op/de/vennootschapsbelasting/1969/BWBR0002672/README.md) en artikel 12 van dit besluit zijn van overeenkomstige toepassing.   
3.  Voorzover het bedrag van de in het eerste lid bedoelde voortgewentelde aanspraak op grond van dat lid niet in aanmerking is genomen, of ingevolge de regelingen ter voorkoming van dubbele belasting niet tot een vermindering van belasting heeft geleid, wordt het volgens de daarvoor geldende regelingen telkens overgebracht naar het volgende jaar en met inachtneming van dit artikel in aanmerking genomen.   
4.  Voor de toepassing van het eerste lid wordt passieve winst uit buitenlandse onderneming die wordt behaald met een onderneming die, of een gedeelte van een onderneming dat wordt gedreven met behulp van een vaste inrichting die binnen de fiscale eenheid is overgedragen, toegerekend aan de maatschappij van wier vermogen die vaste inrichting op het voegingstijdstip deel uitmaakte.   
5.  Met betrekking tot een ingevolge een regeling ter voorkoming van dubbele belasting over te brengen bedrag aan negatieve passieve winst uit buitenlandse onderneming van een maatschappij naar het jaar waarin de fiscale eenheid ten aanzien van die maatschappij tot stand komt, is artikel 43, eerste lid, onderdeel b, en vierde lid, van overeenkomstige toepassing.   

### Afdeling  3  

####Buitenlandse resultaten van vóór het ontvoegingstijdstip

### Artikel  46  

####Over het ontvoegingstijdstip door te schuiven en in te halen buitenlandse winst

1.  In geval van ontvoeging van een maatschappij gaan de ingevolge voorschriften ter voorkoming van dubbele belasting naar een volgend jaar over te brengen positieve of negatieve buitenlandse winsten van de fiscale eenheid over op die maatschappij voorzover: 

a. deze winsten zijn behaald met een op het ontvoegingstijdstip tot het vermogen van die maatschappij behorend vermogensbestanddeel, behoudens voorzover het winsten in de zin van de aanhef van artikel 43, eerste lid, van een andere maatschappij betreffen; of  

b. het winsten in de zin van de aanhef van artikel 43, eerste lid, van deze maatschappij betreffen.     
2.  [Artikel 15ah van de wet](../../../../../../wet/wet/op/de/vennootschapsbelasting/1969/BWBR0002672/README.md) en artikel 12 van dit besluit zijn van overeenkomstige toepassing.   
3.  Het eerste lid is van overeenkomstige toepassing met betrekking tot buitenlandse winst die wordt behaald met een onderneming die, of een gedeelte van een onderneming dat, wordt gedreven met behulp van een vaste vertegenwoordiger.   

### Artikel  47  

####Over het ontvoegingstijdstip voort te wentelen bronbelasting

In geval van ontvoeging van een maatschappij gaan de ingevolge voorschriften ter voorkoming van dubbele belasting naar een volgend jaar ter verrekening voort te wentelen bedragen aan vanwege een andere mogendheid geheven belasting – een andere belasting dan bedoeld in artikel 45 – over op die maatschappij voorzover die belasting van die maatschappij is geheven.  

### Artikel  48  

####Over het ontvoegingstijdstip voort te wentelen belasting bij passieve winst uit buitenlandse onderneming

1.  In geval van ontvoeging van een maatschappij gaan de ingevolge voorschriften ter voorkoming van dubbele belasting naar een volgend jaar ter verrekening voort te wentelen aanspraken op vermindering van belasting ter zake vanwege een andere mogendheid geheven belasting over passieve winst uit buitenlandse onderneming over op die maatschappij voorzover deze winst is behaald met een op het ontvoegingstijdstip tot het vermogen van die maatschappij behorende onderneming die, of gedeelte van een onderneming dat, met behulp van een vaste inrichting wordt gedreven als bedoeld in [32, vijfde lid, van het Besluit voorkoming dubbele belasting 2001](../../../../../../AMvB/besluit/voorkoming/dubbele/belasting/2001/BWBR0012095/README.md).   
2.  Het eerste lid is van overeenkomstige toepassing op bedragen aan negatieve passieve winst uit buitenlandse onderneming.   
3.  [Artikel 15ah van de wet](../../../../../../wet/wet/op/de/vennootschapsbelasting/1969/BWBR0002672/README.md) en artikel 12 van dit besluit zijn van overeenkomstige toepassing.   

### Hoofdstuk  VIIIA  

####Deelnemingsverrekening

### Artikel  48a  

####Delegatiebevoegdheid inzake voorrangsregeling inzake voordelen laagbelaste beleggingsdeelnemingen en deelnemingsverrekening

Bij ministeriële regeling worden nadere regels gesteld over de toedeling van voordelen uit hoofde van laagbelaste beleggingsdeelnemingen en deelnemingsverrekening.  

### Artikel  48b  

####Deelnemingsverrekening van vóór het voegingstijdstip

1.  Deelnemingsverrekening van een maatschappij die wordt overgebracht naar het jaar waarin de fiscale eenheid ten aanzien van die maatschappij tot stand komt, wordt in dat jaar in aanmerking genomen tot ten hoogste het volgens het tweede lid te bepalen bedrag.   
2.  Het in het eerste lid bedoelde bedrag is het bedrag dat tot de volgens [Hoofdstuk V van de wet](../../../../../../wet/wet/op/de/vennootschapsbelasting/1969/BWBR0002672/README.md) berekende belasting van de fiscale eenheid in dezelfde verhouding staat als het bedrag van de gezamenlijke gebruteerde voordelen nadat het is verminderd met de bij de winstbepaling van het jaar in aftrek gekomen kosten ter zake van de laagbelaste beleggingsdeelnemingen, die zijn begrepen in, en ten hoogste tot het bedrag van, het aan die maatschappij toe te rekenen belastbare bedrag van de fiscale eenheid, staat tot het belastbare bedrag van de fiscale eenheid.   
3.  [Artikel 15ah van de wet](../../../../../../wet/wet/op/de/vennootschapsbelasting/1969/BWBR0002672/README.md) en artikel 12 van dit besluit zijn van overeenkomstige toepassing.   
4.  Voor de toepassing van het tweede lid wordt een laagbelaste beleggingsdeelneming die geheel of gedeeltelijk binnen de fiscale eenheid is overgedragen, toegerekend aan de maatschappij van wier vermogen die deelneming op het voegingstijdstip deel uitmaakte.   
5.  Voor zover een in het eerste lid bedoeld bedrag aan deelnemingsverrekening op grond van dat lid in combinatie met het tweede lid, of op grond van [artikel 23c, tweede lid, onderdeel b, of zesde lid, van de wet](../../../../../../wet/wet/op/de/vennootschapsbelasting/1969/BWBR0002672/README.md) niet in aanmerking is genomen, wordt het in overeenstemming met [artikel 23c, zevende lid, van de wet](../../../../../../wet/wet/op/de/vennootschapsbelasting/1969/BWBR0002672/README.md) telkens overgebracht naar het volgende jaar en met inachtneming van dit artikel in aanmerking genomen.   
6.  Voor zover deelnemingsverrekening in aanmerking wordt genomen die betrekking heeft op een periode gelegen vóór het voegingstijdstip van de maatschappij van wier vermogen de laagbelaste beleggingsdeelneming destijds deel uitmaakte, wordt dit bedrag geacht deelnemingsverrekening van vóór het voegingstijdstip van die maatschappij te zijn.   

### Artikel  48c  

####Deelnemingsverrekening na ontvoeging

In geval van ontvoeging van een maatschappij gaat de naar een volgend jaar overgebrachte deelnemingsverrekening over op die maatschappij voor zover deze deelnemingsverrekening betrekking heeft op een periode waarin de aandelen in de laagbelaste beleggingsdeelneming tot het vermogen behoorden van die maatschappij.  

### Hoofdstuk  IX  

####Slotbepalingen

### Artikel  49  

####Inwerkingtreding

1.  Dit besluit treedt in werking met ingang van de dag die is gelegen acht weken na de datum van uitgifte van het Staatsblad waarin het is gepubliceerd en werkt terug tot en met 1 januari 2003.   

### Artikel  50  

####Citeertitel

Dit besluit wordt aangehaald als: Besluit fiscale eenheid 2003.  

Lasten en bevelen dat dit besluit met de daarbij behorende nota van toelichting in het Staatsblad zal worden geplaatst.   

's-Gravenhage 
17 december 2002  
Beatrix  

De Staatssecretaris van Financiën, 
S. R. A. van Eijck   

de vierentwintigste december 2002 

De Minister van Justitie, 
J. P. H. Donner    
